先秦	《上略》
先秦	夫主將之法，務攬英雄之心，賞祿有功，通志于眾，故與眾同好，靡不成與眾同惡，靡不傾。治國安家，得人也，亡國破家，失人也，含氣之類，咸願得其志。
先秦	軍讖曰：柔能制剛，弱能制強。柔者，德也。剛者，賊也。弱者，人之所助。強者，怨之所攻。柔有所設，剛有所施，弱有所用，強有所加，兼此四者，而制其宜。
先秦	端末未見，人莫能知。天地神明；與物推移。變動無常，因敵轉化。不為事先，動而輒隨。故能圖制無疆，扶成天威。康正八極，密定九夷。如此謀者，為帝王師。
先秦	故曰：莫不貪強，鮮能守微，若能守微，乃保其生。聖人存之，以應事機。舒之彌四海，卷之不盈杯，居之不以室宅，守之不以城郭，藏之胸臆，而敵國服。
先秦	軍讖曰：能柔能剛，其國彌光。能弱能強，其國彌彰。純柔純弱，其國必削、純剛純強，其國必亡。
先秦	夫為國之道，恃賢與民，信賢如腹心，使民如四肢，則策無遣。所適如肢體相隨，骨節相救，天道自然，其巧無間。
先秦	軍國之要，察眾心，施百務；危者，安之。懼者，歡之。叛者，還之。冤者，原之：訴者，察之。卑者，貴之。強者，抑之。敵者，殘之。貪者，豐之。欲者，使之。畏者，隱之。謀者，近之。讒者，覆之。毀者，復之。反者，廢之。橫者，挫之。滿者，損之。歸者，招之。服者，活之。降者，脫之。獲固，守之。獲阨，塞之。獲難，屯之。獲城，割之。獲地，裂之。獲財，散之。敵動，伺之。敵近，備之。敵強，下之。敵佚，去之。敵陵，待之。敵暴，緩之。敵悖，義之。敵睦，攜之。順舉挫之。因勢破之。放言過之。四網羅之。得而勿有，居而勿守，拔而勿久，立而勿取。為者則己，有者則士，焉知利之所在。彼為諸侯，己為天子，使城自保，令士自處。
先秦	世能祖祖，鮮能下下，祖祖為親，下下為君。下下者，務耕桑，不奪其時；薄賦斂，不匱其財。罕徭役，不使其勞，則國富而家娛，然後選士以司牧之。
先秦	夫所謂士者，英雄也。故曰羅其英雄，則敵國窮。英雄者，國之幹。庶民者，國之本。得其幹，收其本，則政行而無怨。
先秦	夫用兵之要，在崇禮而重祿。禮崇則智士至，祿重則義士輕死。故祿賢不愛財，賞功不瑜時，則下力并，敵國削。夫用人之道，尊以爵，睹以財，則士自來。接以禮，勵以義，則士死之。
先秦	夫將帥者，必與士卒同滋味，而共安危，敵乃可加：故兵有全勝，敵有全因。昔者，良將之用，有饋簞醪者，使投諸河，與士卒同流而飲。夫一簞之醪，不能味一河之水，而三軍之士，思為致死者，以滋味之及己也。
先秦	軍讖曰：軍井未達，將不言渴。軍幕未辦，將不言倦。軍灶未炊，將不言飢。冬不服裘，夏不操扇，雨不張蓋，是謂將禮。與之安，與之危，故其眾，可合而不可離，可用而不可疲，以其恩素蓄，謀素合也。故曰：蓄恩不倦，以一取萬。
先秦	軍讖曰：將之所以為威者，號令也。戰之所以全勝者，軍政也。士之所以輕死者，用命也。故將無還令，賞罰必信，如天如地，乃可使人，士卒用命，乃可越境。
先秦	夫統軍持勢者，將也。制勝敗敵者，眾也。故亂將不可使保軍，乘眾不可使伐人。攻城不可拔，圍邑則不廢。二者無功，則士力疲憊，士力疲憊，則將孤眾悖，以守則不固，以戰則奔北，是謂老兵。兵老，則將威不行。將無威，則士卒輕刑。士卒輕刑，則軍失伍。軍失伍，則士卒逃亡。士卒逃亡，則敵乘利。敵乘利，則軍必喪。
先秦	軍讖曰：良將之統軍也，恕己而治人，推惠施恩，士力日新。戰如風發，攻如河決，故其眾可望而不可當，可下而不可勝。以身先人，故其兵為天下雄。軍讖曰：軍以賞為表，以罰為裹。賞罰明，則將威行。官人得，則士卒服。所任賢，則敵國畏。
先秦	軍讖曰：賢者所適，其前無敵。故士可下而不可驕，將可樂而不可憂，謀可深而不可疑。士驕，則下不順。將憂，則內外不相信。謀疑，則敵國奮，以此攻伐，則致亂。夫將者，國之命也，將能制勝，則國家安定。
先秦	軍讖曰：將能清，能靜，能平，能整，能受諫，能聽訟，能納人，能採言，能知國俗，能圖山川，能表險難，能制軍權。故曰：仁賢之智，聖明之慮，負薪之言，廊廟之語，興衰之事，將所宜聞。將者，能思士如渴，則策從焉。夫將拒諫，則英雄散，策不從，則謀士叛。善惡同，則功臣倦。專己，則下歸咎。自伐，則下少功。信讒，則眾離心。貪財，則奸不禁。內顧，則士卒淫。將有一，則眾不服。有二，則軍無式。有三，則下奔北。有四，則禍及國。
先秦	軍讖曰；將謀欲密，士眾欲一，攻敵欲疾。將謀密，則姦心閉。士眾一，則軍心結。攻敵疾，則備不及設。軍有此三者，則計不奪。將謀泄，則軍無勢。外窺內，則禍不制。財入營，則眾奸會。將有此三者，軍必敗。將無慮，則謀士去。將無勇，則士卒恐。將妄動，則軍不重，將遷怒，則一軍懼。
先秦	軍讖曰：慮也，勇也，將之所重。動也，怒也，將之所用。此四者，將之盯誡也。
先秦	軍讖曰：軍無財，士不來。軍無賞；士不往。
先秦	軍讖曰：香餌之下，必有死魚。重賞之下，必有勇夫。故禮者，士之所歸，賞者，士之所死，招其所歸，示其所死，則所求者至。故禮而後悔者，士不止，賞而後悔者，士不使。禮賞不倦，則士爭死。
先秦	軍讖曰：興師之國，務先隆恩。攻取之國，務先養民。以寡勝眾者，恩也。以弱勝強者，民也。故良將之養士，不易于身，故能使三軍如一心，則其勝可全。
先秦	軍讖曰：用兵之要，必先察敵情，視其倉庫，度其糧食，卜其強弱，察其天地，伺其空隙。故國無軍旅之難，而運糧者，虛也。民菜色者，窮也。千里饋糧，士有飢色。樵蘇後爨，師不宿飽。夫運糧千里，無一年之食，二千里，無二年之食，三千里，無三年之食，是謂國虛。國虛，則民貧：民貧，則上下不親。敵攻其外，民盜其內，是謂必潰。
先秦	軍讖曰：上行虐，則下急刻。賦重斂數，刑罰無極，民相殘賊，是謂亡國。
先秦	軍讖曰：內貪外廉，詐譽取名，竊公為恩，令上下昏，飾躬正顏，以獲高官，是謂盜端。
先秦	軍讖曰：群吏朋黨，各進所親。招舉姦枉，抑挫仁賢，背公立私，同位相訕，是謂亂源。
先秦	軍讖曰：強宗聚姦，無位而尊，威而不震，葛藟相連，種德立恩，奪在位權，侵侮下民，國內諠譁，臣蔽不言，是謂亂根。
先秦	軍讖曰：世世作姦，侵盜縣官，進退求便，委曲弄文，以危其君，是謂國姦。
先秦	軍讖曰：吏多民寡，尊卑相若，強弱相虜，莫適禁禦，延及君子，國受其咎。
先秦	軍讖曰：善善不進，惡惡不退，賢者隱蔽，不肖在位，國受其害。
先秦	軍讖曰：枝葉強大，比周居勢，卑賤陵貴，久而益大，上不忍廢，國受其敗。
先秦	軍讖曰：佞臣在上，一軍皆訟。引威自與，動違于眾。無進無退，苟然取容。專任自己，舉措伐功。誹謗盛德，誣述庸庸。無善無惡，皆與己同。稽留行事，命令不通。造作苛政，變古易常。君用佞人，必受禍殃。
先秦	軍讖曰：姦雄相稱，障蔽主明。毀譽並興，壅塞主聰，各阿所私，令主失忠。故主察異言，乃觀其萌。主聘儒賢，姦雄乃遯。主任舊齒，萬事乃理。主聘巖穴，士乃得實。謀及負薪，功乃可述。不失人心，德乃洋益。
先秦	《中略》
先秦	夫三皇無言，而化流四海，故天下無所歸功。帝者，體天則地，有言有令，而天下太平：君臣讓功，四海化行，百姓不知其所以然，故使臣不待禮賞，有功美而無害。王者，制人以道，降心服志，設矩備衰，四海會同，王職不廢，雖有甲兵之備，而無戰鬥之患；君無疑于臣，臣無疑于主，國定民安，臣以義退，亦能美而無害。霸者，制士以權，結士以信，使士以賞：信衰則士疏，賞虧則士不用命。
先秦	軍勢曰：出軍行師，將在自專。進退內御，則功難成。
先秦	軍勢曰：使智，使勇，使貪，使愚。智者，樂立其功。勇者，好行其志。貪者，邀趨其利。愚者，不顧其死。因其至情而用之，此軍之微權也。
先秦	軍勢曰：無使辯士談說敵美，為其惑眾。勿使仁者主財，為其多施而附于下。
先秦	軍勢曰：禁巫祝，不得為吏士卜問軍之吉凶。
先秦	軍勢曰：使義士，不以財。故義者，不為不仁者死。智者，不為闇主謀。
先秦	主不可以無德，無德則臣叛：不可以無威，無威則失權。臣不可以無德，無德則無以事君：不可以無威，無威則國弱，威多則身蹶。
先秦	故聖王御世，觀盛衰，度得失，而為之制。故諸侯二師，方伯三師，天子六師。世亂則叛逆生，王澤竭則盟誓相誅伐。
先秦	德同勢敵，無以相傾，乃攬英雄之心，與眾同好惡，然後加之以權變。故非計策，無以決嫌定疑。非譎奇無以破姦息寇，非陰謀無以成功。
先秦	聖人體天，賢人法地，智者師古。是故三略為衰世作：上略設禮賞，別姦雄，著成敗。中略差德行，審權變。下略陳道德，察安危，明賊賢之咎。故人主深曉上略，則能任賢擒敵。深曉中略，則能御將統眾。深曉下略，則能明盛衰之源，審治國之紀。
先秦	人臣深曉中略，則能全功保身。夫高鳥死，良弓藏，敵國滅，謀臣亡。亡者，非喪其身也。謂奪其威，廢其權也。封之于朝，極人臣之位，以顯其功。中州善國，以富其家，美色珍玩，以悅其心
先秦	夫人眾一合而不可卒離。權威一與而不可卒移。還師罷軍，存亡之階。故弱之以位，奪之以國，是謂霸者之略，故霸者之作，其論駁也。
先秦	存社稷，羅英雄者，中略之勢也，故勢秘焉。
先秦	《下略》
先秦	夫能扶天下之危者，則據天下之安。能除天下之憂者，則享天下之樂。能救天下之禍者，則獲天下之福。故澤及于民，則賢人歸之。澤及昆蟲，則聖人歸之。賢人所歸，則其國強。聖人所歸，則六合同。求賢以德、致聖以道。賢去則國微，聖去則國乖。微者危之階，乖者亡之徵。
先秦	賢人之政，降人以體，聖人之政，降人以心。體降可以圖始，心降可以保終。降體以禮，降心以樂。所謂樂者，非金，石，絲，竹也，謂人樂其家，謂人樂其俗，謂人樂其業，謂人樂其都邑，謂人樂其政令，謂人樂其道德；加此君人者，乃作樂以節之，使不失其和。故有德之君，以樂樂人，無德之君，以樂樂身。樂人者，久而長，樂身者不久而亡。
先秦	釋近謀近者，勞而無功。釋遠謀者，佚而有終。佚政多忠臣，勞政多怨民。故曰；務廣地者荒，務廣德者強。能有其有者安，貪人之有者殘。殘滅之政，累世受患。造作過制，雖成必敗。
先秦	舍己而教人者逆，正己而化人者順。逆者亂之招，順者治之要。道、德、仁、義、禮五者，一體也。道者人之所蹈，德者人之所得，仁者人之所親，義者人之所宜，禮者人之所體，不可無一焉。故夙興夜寐，禮之制也。討賊報讎，義之決也。惻隱之心，仁之發也。得己，得人，德之路也。使人均平，不失其所，道之化也。
先秦	出君下臣，名曰命。施于竹帛，名曰令。奉而行之，名曰政。夫命失，則令不行，令不行，則政不立。政不立，則道不通。道不通，則邪臣勝，邪臣勝，則主威傷。
先秦	千里迎賢其路遠，致不肖其路近。是以明君舍近而收遠，故能全功尚人，而下盡力。
先秦	廢一善則眾善衰，賞一惡則眾惡掃。善者得其佑，惡者受其誅，則國安而眾善至。眾疑無定國，眾惑無治民，疑定惑還，國乃可安。一令逆則百令失，一惡失則百惡結。故善施于順民，惡加于凶，則令行而無怨。
先秦	使怨治怨，是謂逆天。使讎治讎，其禍不救。治民使平，致平以清。則民得其所，而天下寧。
先秦	犯上者尊，貪鄙者富，雖有聖主，不能致其治。犯上者誅，貪鄙者拘，則化行而眾惡消。
先秦	清白之士，不可以爵祿得。節義之士，不可以威刑脅。故明君求賢，必觀其所以而致焉。致清白之士，修其禮；致節義之士，修其道。然後士可致，而名可保。
先秦	夫聖人君子，明盛衰之源，通成敗之端，審治亂之機，知去就之節。
先秦	雖窮不處亡國之位，雖貧不食亂邦之祿。潛名抱道者，時至而動，則極人臣之位。德合于己，則建殊絕之功。故其道高而名揚于後世。
先秦	聖王之用兵，非樂之也；將以誅暴討亂也。夫以義誅不義，若決江河而溉爝火，臨不測而擠欲墜，其克必矣。所以優游恬淡而不進者，重傷人物也。夫兵者，不祥之器，天道惡之，不得已而用之。是天道也。
先秦	夫人之在道，若魚之在水，得水而生，失水而死，故君子常懼而不敢失道。
先秦	豪傑秉職，國威乃弱，殺生在豪傑，國勢乃竭。豪傑低首，國乃可久。殺生在君，國乃可安。四民用虛，國乃無儲。四民用足，國乃安樂。
先秦	賢臣內，則邪臣外。邪臣內，則賢臣斃。內外失宜，禍亂傳世。
先秦	大臣疑主，眾姦集聚。臣當君尊，上下乃昏。君當臣處，上下失序。
先秦	傷賢者，殃及三世。蔽賢者，身受其害。嫉賢者，其名不全。進賢者，福流子孫。故君子急于進賢，而美名彰焉。
先秦	利一害百，民去城郭。利一害萬，國乃思散。去一利百，人乃慕澤。去一利萬，政乃不亂。先秦	仁本》
先秦	古者，以仁為本以義治之之為正。正不獲意則權。權出於戰，不出於中人，是故：殺人安人，殺之可也；攻其國愛其民，攻之可也；以戰止戰，雖戰可也。故仁見親，義見說，智見恃，勇見方，信見信。內得愛焉，所以守也；外得威焉，所以戰也。
先秦	戰道：不違時，不歷民病，所以愛吾民也。不加喪，不因凶，所以愛夫其民也；冬夏不興師，所以兼愛民也。故國雖大，好戰必亡；天下雖安，忘戰必危。
先秦	天下既平，天子大愷，春蒐秋獮；諸侯春振旅，秋治兵。所以不忘戰也。
先秦	古者：逐奔不過百步，縱綏不過三舍，是以明其禮也；不窮不能而哀憐傷病，是以明其仁也；成列而鼓，是以明其信也；爭義不爭利，是以明其義也；又能舍服，是以明其勇也；知終知始，是以明其智也。六德以時合教，以為民紀之道也。自古之政也。
先秦	先王之治，順天之道；設地之宜；官民之德；而正名治物；立國辨職，以爵分祿。諸侯說懷，海外來服，獄弭而兵寢，聖德之治也。
先秦	其次，賢王制禮樂法度，乃作五刑，興甲兵，以討不義。巡狩省方，會諸侯，考不同。其有失命亂常，背德逆天之時，而危有功之君，偏告于諸侯，彰明有罪。乃告于皇天上帝，日月星辰，禱于后土四海神祇，山川冢社，乃造于先王。然後冢宰徵師于諸侯曰：「某國為不道，征之。以某年月日，師至于某國會天子正刑。」
先秦	冢宰與百官布令於軍曰：「入罪人之地，無暴神祇，無行田獵，無毀土功，無燔牆屋，無伐林木，無取六畜、禾黍、器械。見其老幼，奉歸勿傷。雖遇壯者，不校勿敵。敵若傷之，醫藥歸之。」
先秦	既誅有罪，王及諸侯修正其國，舉賢立明，正復厥職。
先秦	王、伯之所以治諸侯者六：以土地形諸侯；以政令平諸侯；以禮信親諸侯；以材力說諸侯；以謀人維諸侯；以兵革服諸侯。同患同利以合諸侯，比小事大以和諸侯。
先秦	會之以發禁者九：憑弱犯寡則眚之；賊賢害民則伐之；暴內陵外則壇之；野荒民散則削之；負固不服則侵之；賊殺其親則正之；放弒其君則殘之；犯令陵政則絕之；外內亂、禽獸行，則滅之。
先秦	《天子之義》
先秦	天子之義，必純取法天地，而觀於先聖。士庶之義，必奉於父母，而正於君長。故雖有明君，士不先教，不可用也。
先秦	古之教民：必立貴賤之倫經，使不相陵；德義不相踰；材技不相掩；勇力不相犯。故力同而意和也。
先秦	古者，國容不入軍，軍容不入國，故德義不相踰。上貴不伐之士，不伐之士，上之器也。若不伐則無求，無求則不爭，國中之聽，必得其情，軍旅之聽，必得其宜，故材技不相掩。從命為士上賞，犯命為士上戮，故勇力不相犯。
先秦	既致教其民，然後謹選而使之。事極修則官給矣。教極省則民興良矣。習慣成則民體俗矣。教化之至也。
先秦	古者，逐奔不遠，縱綏不及。不遠則難誘，不及則難陷。以禮為固，以仁為勝。既勝之後，其教可復，是以君子貴之也。
先秦	有虞氏戒於國中，欲民體其命也。夏后氏誓於軍中，欲民先成其慮也。殷誓於軍門之外，欲民先意以待事也。周將交刃而誓之，以致民志也。夏后氏正其德也，未用兵之刃。故其兵不雜。殷義也，始用兵之刃矣。周力也，盡用兵之刃矣。夏賞於朝，貴善也。殷戮於市，威不善也。周賞於朝，戮於市，勸君子，懼小人也。三王章其德一也。
先秦	兵不雜則不利，長兵以衛，短兵以守。太長則難犯，太短則不及。太輕則銳，銳則易亂。太重則鈍，鈍則不濟。
先秦	戎車，夏后氏曰鉤車，先正也。殷曰寅車，先疾也。周曰元戎，先良也。
先秦	旂，夏后氏玄首，人之執也。殷白，天之義也。周黃，地之道也。
先秦	章，夏后氏以日月，尚明也。殷以虎，尚威也。周以龍，尚文也。
先秦	師多務威則民詘，少威則民不勝。上使民不得其義，百姓不得其敘，技用不得其利，牛馬不得其任，有司陵之，此謂多威。多威則民詘。上不尊德而任詐慝，不尊道而任勇力，不貴用命而貴犯命，不貴善行而貴暴行，陵之有司，此謂少威。少威則民不勝。軍旅以舒為主，舒則民力足，雖交兵致刃，徒不趨，車不馳，逐奔不踰列，是以不亂。軍旅之固，不失行列之政，不絕人馬之力，遲速不過誡命。
先秦	古者，國容不入軍，軍容不入國。軍容入國則民德廢，國容入軍則民德弱。故在國言文而語溫，在朝恭以遜，修己以待人，不召不至，不問不言，難進易退。在軍抗而立，在行遂而果，介者不拜，兵車不式，城上不趨，危事不齒。故禮與法表裏也。文與武左右也。
先秦	古者，賢王明民之德，盡民之善，故無廢德，無簡民，賞無所生，罰無所試。有虞氏不賞不罰而民可用，至德也。夏賞而不罰，至教也。殷罰而不賞，至威也。周以賞罰，德衰也。賞不踰時，欲民速得為善之利也。罰不遷列，欲民速睹為不善之害也。大捷不賞，上下皆不伐善。上苟不伐善，則不驕矣；下苟不伐善，則亡等矣。上下不伐善若此，讓之至也。大敗不誅，上下皆以不善在己。上苟以不善在己，必悔其過；下苟以不善在己，必遠其罪。上下分惡若此，讓之至也。
先秦	古者戍兵三年不典，睹民之勞也。上下相報，若此，和之至也。
先秦	得意則愷歌，示喜也。偃伯靈台，答民之勞，示休也。
先秦	《定爵》
先秦	凡戰：定爵位，著功罪，收遊士，申教詔，訊厥眾，求厥技，方慮極物，變嫌推疑，養力索巧，因心之動。
先秦	凡戰：固眾，相利，治亂，進止，服正，成恥，約法，省罰。小罪乃殺；小罪殺，大罪因。
先秦	順天，阜財，懌眾，利地，右兵，是謂五慮。順天奉時，阜財因敵，懌眾勉若，利地守隘阻，右兵弓矢禦，殳矛守，戈戟助。凡五兵五當，長以衛短，短以救長，迭戰則久，皆戰則強。見物與侔，是謂兩之。
先秦	主固勉若，視敵而舉。將心心也，眾心心也，馬牛車兵佚飽力也。教惟豫，戰惟節。將軍身也，卒支也，伍指拇也。
先秦	凡戰，權也，鬥，勇也，陣，巧也。用其所欲，行其所能，廢其不欲不能，於敵反是。
先秦	凡戰，有天，有財，有善。時日不遷，龜勝微行，是謂有天。眾省，有因生美，是謂省財。人習陳利，極物以豫，是謂有善。人勉及任，是謂樂人。大軍以固，多力以煩，堪物簡治，見物應率，是謂行豫。輕車輕徒，弓矢固禦，是謂大軍。密，靜，多內力，是謂固陳。因是進退，是謂多力。上暇人教，是謂煩陳。然有以職，是謂堪物。因是辨物，是謂簡治。
先秦	稱眾，因地，因敵，令陳。攻，戰，守，進，退，止，前後序，車徒因，是為戰參。不服，不信，不和，怠，疑，厭，懾，枝柱，詘，煩，肆，崩，緩，是謂戰患。驕驕，懾懾，吟曠，虞懼，事悔，是謂毀折。大小，堅柔，參伍，眾寡，凡兩，是謂戰權。
先秦	凡戰：間遠，觀邇，因時，因財，貴信，惡疑。作兵義，作事時，使人惠。見敵，靜，見亂，暇，見危難，無忘其眾。居國惠以信，在軍廣以武，刃上果以敏。居國和，在軍法，刃上察。居國見好，在軍見方，刃上見信。
先秦	凡陣：行惟疏，戰惟密，兵惟雜。人教厚，靜乃治，威利章。相守義，則人勉，慮多成，則人服。時中服，厥次治。物既章，目乃明。慮既定，心乃強。進退無疑，見敵而謀。聽誅，無誑其名，無變其旗。
先秦	凡事，善則長，因古則行，誓作章，人乃強，滅厲祥。滅厲之道：一曰義，被之以信，臨之以強，成基，一天下之形，人莫不說，是謂兼用其人；一曰權，成其溢，奪其好，我自其外，使自其內。
先秦	一曰人；二曰正；三曰辭；四曰巧；五曰火；六曰水；七曰兵，是謂七政。榮，利，恥，死，是謂四守。容色積威，不過改意，凡此道也。唯仁有親，有仁無信，反敗厥身。人人，正正，辭辭，火火。
先秦	凡戰之道，既作其氣，因發其政，假之以色，道之以辭，因懼而戒，因欲而事，陷敵制地，以職命之，是謂戰法。
先秦	凡人之形，由眾以求，試以名行，必善行之。若行不行，身以將之，若行而行，因使勿忘，三乃成章。人生之宜謂之法。
先秦	凡治亂之道：一曰仁；二曰信；三曰直；四曰一；五曰義；六曰變；七曰專。立法：一曰受；二曰法；三曰立；四曰疾；五曰御其服；六曰等其色；七曰百官無淫服。凡軍，使法在己曰專，與下畏法曰法。軍無小聽，戰無小利，日成行微，曰道。
先秦	凡戰正不行則事專，不服則法，不相信則一。若怠則動之，若疑則變之，若人不信上，則行其不復。自古之政也。
先秦	《嚴位》
先秦	凡戰之道：位欲嚴；政欲栗；力欲窕；氣欲閑；心欲一。
先秦	凡戰之道：等道義；立卒伍；定行列；正縱橫；察名實。立進俯；坐進跪。畏則密；危則坐。遠者視之則不畏，邇者勿視則不散。位下，左右下，甲坐，誓徐行之。位逮徒甲，籌以輕重，振馬譟徒甲，畏亦密之。跪坐坐伏，則膝行而寬誓之。起譟鼓而進，則以鐸止之。御枚誓糗，坐膝行而推之，執戮禁顧，譟以先之。若畏太病，則勿戮殺，示以顏色，告之以所生，循省其職。
先秦	凡三軍人戒分日，人禁不息，不可以分食，方其疑惑，可師可服。
先秦	凡戰：以力久；以氣勝；以固久；以危勝。本心固，新氣勝，以甲固，以兵勝。
先秦	凡車以密固，徒以坐固，甲以重固，兵以輕勝。人有勝心，惟敵是視；人有畏心，惟畏是視。兩心交定，兩利若心，兩為之職，惟權視之。
先秦	凡戰：以輕行輕則危；以重行重則無功；以輕行重則敗；以重行輕則戰。故戰相為重。舍謹甲兵，行慎行列，戰謹進止。
先秦	凡戰：敬則慊；率則服。上煩輕，上戰重。奏鼓輕，舒鼓重。服膚輕，服美重。
先秦	凡馬車堅，甲兵利，輕乃重。上同無獲；上專多死；上生多疑；上死不勝。
先秦	凡人：死愛，死怒，死威，死義，死利。
先秦	凡戰之道：教約人輕死；道約人死正。
先秦	凡戰：若勝若否，若天若人。
先秦	凡戰：三軍之戒，無過三日；一卒之警，無過分日；一人之禁，無過一息。
先秦	凡大善用本，其次用末，執略守微，本末唯權，戰也。
先秦	凡勝：三軍一人勝。
先秦	凡鼓：鼓旌旗，鼓車，鼓馬，鼓徒，鼓兵，鼓首，鼓足，七鼓兼齊。
先秦	凡戰：既固勿重，重進勿盡，凡盡危。
先秦	凡戰：非陳之難，使人可陳難；非使可陳難，使人可用難；非知之難，行之難。人方有性，性州異，教成俗，俗州異，道化俗。
先秦	凡眾寡，既勝若否。兵不告利，甲不告堅，車不告固，馬不告良，眾不自多，未獲道。
先秦	凡戰：勝則與眾分善；若將復戰，則重賞罰；若使不勝，取過在己；復戰則誓以居前，無復先術。勝否勿反，是謂正則。
先秦	凡民：以仁救；以義戰；以智決；以勇間；以信專；以利勸；以功勝。故心中仁，行中義，堪物智也，堪大勇也，堪久信也。讓以和，人自洽。自予以不循，爭賢以為，人說其心，效其力。
先秦	凡戰：擊其微靜，避其強靜；擊其倦勞，避其閑窕；擊其大懼，避其小懼。自古之政也。
先秦	《用眾》
先秦	凡戰之道：用寡固，用眾治。寡利煩，眾利正。用眾進止，用寡進退。眾以合寡，則遠裹而闕之。若分而迭擊，寡以待眾。若眾疑之，則自用之。擅利，則釋旗，迎而反之。敵若眾則相聚而受裹。敵若寡，若畏，則避之開之。
先秦	凡戰：背風；背高；右高；左險；歷沛；歷圯；兼舍環龜。
先秦	凡戰：設而觀其作；視敵而舉；待則循而勿鼓，待眾之作；攻則屯而伺之。
先秦	凡戰：眾寡以觀其變；進退以觀其固；危而觀其懼；靜而觀其怠；動而觀其疑；襲而觀其治。擊其疑；加其卒；致其屈；襲其規；因其不避；阻其圖；奪其慮；乘其懼。
先秦	凡從奔，勿息。敵人或止於路，則慮之。
先秦	凡近敵都必有進路，退，必有返慮。
先秦	凡戰：先則弊，後則懾，息則怠，不息亦弊，息久亦反其懾。書親絕，是謂絕顧之慮。選良次兵，是謂益人之強。棄任節食，是謂開人之意。自古之政也。先秦	《開宗明義》
先秦	仲尼居，曾子侍。子曰：「先王有至德要道，以順天下，民用和睦，上下無怨。汝知之乎？」曾子避席曰：「參不敏，何足以知之？」子曰：「夫孝，德之本也，教之所由生也。復坐，吾語汝。身體髮膚，受之父母，不敢毀傷，孝之始也。立身行道，揚名於後世，以顯父母，孝之終也。夫孝，始於事親，中於事君，終於立身。《大雅》云：『無念爾祖，聿脩厥德。』」
先秦	《天子》
先秦	子曰：「愛親者，不敢惡於人；敬親者，不敢慢於人。愛敬盡於事親，而德教加於百姓，刑於四海。蓋天子之孝也。《甫刑》云：『一人有慶，兆民賴之。』」
先秦	《諸侯》
先秦	在上不驕，高而不危；制節謹度，滿而不溢。高而不危，所以長守貴也。滿而不溢，所以長守富也。富貴不離其身，然後能保其社稷，而和其民人。蓋諸侯之孝也。《詩》云：「戰戰兢兢，如臨深淵，如履薄冰。」
先秦	《卿大夫》
先秦	非先王之法服不敢服，非先王之法言不敢道，非先王之德行不敢行。是故非法不言，非道不行；口無擇言，身無擇行。言滿天下無口過，行滿天下無怨惡。三者備矣，然後能守其宗廟。蓋卿、大夫之孝也。《詩》云：「夙夜匪懈，以事一人。」
先秦	《士》
先秦	資於事父以事母，而愛同；資於事父以事君，而敬同。故母取其愛，而君取其敬，兼之者父也。故以孝事君則忠，以敬事長則順。忠順不失，以事其上，然後能保其祿位，而守其祭祀。蓋士之孝也。《詩》云：「夙興夜寐，無忝爾所生」。
先秦	《庶人》
先秦	用天之道，分地之利，謹身節用，以養父母，此庶人之孝也。故自天子至於庶人，孝無終始，而患不及者，未之有也。
先秦	《三才》
先秦	曾子曰：「甚哉，孝之大也！」子曰：「夫孝，天之經也，地之義也，民之行也。天地之經，而民是則之。則天之明，因地之利，以順天下。是以其教不肅而成，其政不嚴而治。先王見教之可以化民也，是故先之以博愛，而民莫遺其親，陳之德義，而民興行。先之以敬讓，而民不爭；導之以禮樂，而民和睦；示之以好惡，而民知禁。《詩》云：『赫赫師尹，民具爾瞻。』」
先秦	《孝治》
先秦	子曰：「昔者明王之以孝治天下也，不敢遺小國之臣，而況於公、侯、伯、子、男乎？故得萬國之歡心，以事其先王。治國者，不敢侮於鰥寡，而況於士民乎？故得百姓之歡心，以事其先君。治家者，不敢失於臣妾，而況於妻子乎？故得人之歡心，以事其親。夫然，故生則親安之，祭則鬼享之。是以天下和平，災害不生，禍亂不作。故明王之以孝治天下也如此。《詩》云：『有覺德行，四國順之。』」
先秦	《聖治》
先秦	曾子曰：「敢問聖人之德，無以加於孝乎？」子曰：「天地之性，人為貴。人之行，莫大於孝。孝莫大於嚴父。嚴父莫大於配天，則周公其人也。昔者，周公郊祀後稷以配天，宗祀文王於明堂，以配上帝。是以四海之內，各以其職來祭。夫聖人之德，又何以加於孝乎？故親生之膝下，以養父母日嚴。聖人因嚴以教敬，因親以教愛。聖人之教，不肅而成，其政不嚴而治，其所因者本也。父子之道，天性也，君臣之義也。父母生之，續莫大焉。君親臨之，厚莫重焉。故不愛其親而愛他人者，謂之悖德；不敬其親而敬他人者，謂之悖禮。以順則逆，民無則焉。不在於善，而皆在於凶德，雖得之，君子不貴也。君子則不然，言思可道，行思可樂，德義可尊，作事可法，容止可觀，進退可度，以臨其民。是以其民畏而愛之，則而象之。故能成其德教，而行其政令。《詩》云：『淑人君子，其儀不忒。』」
先秦	《紀孝行》
先秦	子曰：「孝子之事親也，居則致其敬，養則致其樂，病則致其憂，喪則致其哀，祭則致其嚴。五者備矣，然後能事親。事親者，居上不驕，為下不亂，在醜不爭。居上而驕則亡，為下而亂則刑，在醜而爭則兵。三者不除，雖日用三牲之養，猶為不孝也。」
先秦	《五刑》
先秦	子曰：「五刑之屬三千，而罪莫大於不孝。要君者無上，非聖人者無法，非孝者無親。此大亂之道也。」
先秦	《廣要道》
先秦	子曰：「教民親愛，莫善於孝。教民禮順，莫善於悌。移風易俗，莫善於樂。安上治民，莫善於禮。禮者，敬而已矣。故敬其父，則子悅；敬其兄，則弟悅；敬其君，則臣悅；敬一人，而千萬人悅。所敬者寡，而悅者眾，此之謂要道也。」
先秦	《廣至德》
先秦	子曰：「君子之教以孝也，非家至而日見之也。教以孝，所以敬天下之為人父者也。教以悌，所以敬天下之為人兄者也。教以臣，所以敬天下之為人君者也。《詩》云：『愷悌君子，民之父母。』非至德，其孰能順民如此其大者乎！」
先秦	《廣揚名》
先秦	子曰：「君子之事親孝，故忠可移於君。事兄悌，故順可移於長。居家理，故治可移於官。是以行成於內，而名立於後世矣。」
先秦	《諫諍》
先秦	曾子曰：「若夫慈愛、恭敬、安親、揚名，則聞命矣。敢問子從父之令，可謂孝乎？」子曰：「是何言與，是何言與！昔者天子有爭臣七人，雖無道，不失其天下；諸侯有爭臣五人，雖無道，不失其國；大夫有爭臣三人，雖無道，不失其家；士有爭友，則身不離於令名；父有爭子，則身不陷於不義。故當不義，則子不可以不爭於父，臣不可以不爭於君；故當不義，則爭之。從父之令，又焉得為孝乎！」
先秦	《感應》
先秦	子曰：「昔者明王事父孝，故事天明；事母孝，故事地察；長幼順，故上下治。天地明察，神明彰矣。故雖天子，必有尊也，言有父也；必有先也，言有兄也。宗廟致敬，不忘親也；修身慎行，恐辱先也。宗廟致敬，鬼神著矣。孝悌之至，通於神明，光於四海，無所不通。《詩》云：『自西自東，自南自北，無思不服。』」
先秦	《事君》
先秦	子曰：「君子之事上也，進思盡忠，退思補過，將順其美，匡救其惡，故上下能相親也。《詩》云：『心乎愛矣，遐不謂矣，中心藏之，何日忘之。』」
先秦	《喪親》
先秦	子曰：「孝子之喪親也，哭不偯，禮無容，言不文，服美不安，聞樂不樂，食旨不甘，此哀戚之情也。三日而食，教民無以死傷生。毀不滅性，此聖人之政也。喪不過三年，示民有終也。為之棺槨衣衾而舉之，陳其簠簋而哀戚之；擗踴哭泣，哀以送之；卜其宅兆，而安措之；為之宗廟，以鬼享之；春秋祭祀，以時思之。生事愛敬，死事哀戚，生民之本盡矣，死生之義備矣，孝子之事親終矣。」先秦	《大體》
先秦	夫一妻擅夫，眾婦皆亂；一臣專君，群臣皆蔽。故妒妻不難破家也，亂臣不難破國也。是以明君使其臣並進輻湊，莫得專君焉。
先秦	今人君之所以高為城郭，用謹門閭之閉者，為寇戎盜賊之至也。今夫弒君而取國者，非必逾城郭之險而犯門閭之閉也。蔽君之明，塞君之聽，奪之政而專其令，有其民而取其國矣。
先秦	今使烏獲、彭祖負千鈞之重，而懷琬琰之美，令孟賁、成荊帶干將之劍衛之，行乎幽道，則盜猶偷之矣。今人君之力，非賢乎烏獲、彭祖，而勇非賢乎孟賁、成荊也。其所守者，非恃琬琰之美、千金之重也，而欲勿失，其可得耶？
先秦	明君如身，臣如手；君若號，臣如響。君設其本，臣操其末；君治其要，臣行其詳；君操其柄，臣事其常。
先秦	為人君者，操契以責其名。名者，天地之綱，聖人之符。張天地之綱，用聖人之符，則萬物之情無所逃之矣。
先秦	故善為主者，倚於愚，立於不盈，設於不敢，藏於無事，竄端匿疏，示天下無為。是以近者親之，遠者懷之。示人有餘者人奪之，示人不足者人與之。剛者折，危者覆，動者搖，靜者安。
先秦	名自名1也，事自定也。是以有道者因2名而正之，隨事而定之也。
先秦	1. 名 : 或作「正」。《群書治要》
先秦	2. 因 : 或作「自」。《群書治要》
先秦	鼓不與於五音，而為五音主。有道者不為五官之事，而為治事之1主。君守2其道也，官知其事也。十言十當、百為百富者，人臣之事也，非人君之事也。
先秦	1. 事之 : 或作「」。《群書治要》
先秦	2. 守 : 或作「知」。《群書治要》
先秦	昔者堯之治天下也以名。其名正，則天下治。桀之治天下也，亦以名，其名倚，而天下亂。是以聖人貴名之正也。
先秦	主處其大，臣處其細。以其名聽之，以其名視之，以其名命之。
先秦	鏡設精，無為而美惡自備；衡設平，無為而輕重自得。凡因之道，身與公無事，無事而天下自極也。
先秦	《君臣》
先秦	《佚文》
先秦	智均不相使，力均不相勝。意林二、太平御覽四百三十二、繹史一百十一
先秦	百世有聖人猶隨踵，千里有賢人是比肩。意林二、繹史一百十一
先秦	百世有聖人，猶隨踵而生。太平御覽四百一
先秦	千里有賢人，是比肩而立。太平御覽四百二
先秦	千里有賢人，是比肩而立也。藝文類聚二十
先秦	君天下而不恣睢，命之曰以天下為桎梏。史記李斯傳上二世書、長短經是非
先秦	天道無私，是以常正。天道常正，是以清明。北堂書鈔一百四十九、藝文類聚一、太平御覽二、事類賦注一、繹史一百十一
先秦	地道不作，是以常靜。常靜是以正方。舉事為之，乃有恒常之靜者，符信受令必行也。北堂書鈔一百五十七、天中記七、繹史一百十一
先秦	君必有明法正義，若懸權衡以稱輕重，所以一群臣也。北堂書鈔四十三、藝文類聚五十四、文選顏延年應詔讌曲水詩注、鄒陽上書吳王注、太平御覽六百三十八、繹史一百十一
先秦	堯之治也，蓋明法察令而已。聖君任法而不任智，任數而不任說。黃帝之治天下，置法而不變，使民安樂其法者也。藝文類聚五十四、太平御覽六百三十八、說郛六譯子隨識、繹史一百十一
先秦	君之所以尊者，令。令之不行，是無君也，故明君慎令。北堂書鈔四十五、藝文類聚五十四、繹史一百十一
先秦	昔七十九代之君，法制不一，號令不同，然而俱王天下，何也？必當國富而粟多也。藝文類聚五十四、太平御覽六百三十八、繹史一百十一
先秦	四海之內，六合之間，曰：奚貴？土，食之本也。太平御覽三十七、天中記七、繹史一百十一
先秦	款言無成。史記太史公自序索隱、六書故二十五
先秦	明君治國而晦，晦而行，行而止止。三寸之機1運而天下定，方寸之謀2正而天下治。故一言正而天下定，一言倚而天下靡。北堂書鈔二十九、意林二、藝文類聚十九、太平御覽三百九十、六百二十四、天中記二十六、繹史一百十一
先秦	1. 機 : 或作「篋」。《意林二》「機」作「篋」。
先秦	2. 謀 : 或作「基」。《意林二》「謀」作「基」。
先秦	上明見，人備之；其不明見，人惑之。其知見，人惑之；不知見，人匿之。其無欲見，人司之；其有欲見，人餌之。故曰：吾無從知之，惟無為可以規之。韓非子外儲說右上
先秦	慎而言也，人且知女；慎而行也，人且隨女。而有知見也，人且匿女；而無知見也，人且意女。女有知也，人且臧女；女無知也，人且行女。故曰：惟無為可以規之。韓非子外儲說右上
先秦	獨視者謂明，獨聽者謂聰。能獨斷者，故可以為天下主。韓非子外儲說右
先秦	失之數而求之信則疑矣。韓非子難三
先秦	治不踰官，雖知不言。韓非子難三先秦	會韓人鄭國來閒秦，以作注溉渠，已而覺。秦宗室大臣皆言秦王曰：「諸侯人來事秦者，大抵為其主游閒於秦耳，請一切逐客。」李斯議亦在逐中。斯乃上書曰：
先秦	臣聞吏議逐客，竊以為過矣。昔繆公求士，西取由余於戎，東得百里奚於宛，迎蹇叔於宋，來丕豹、公孫支於晉。此五子者，不產於秦，而繆公用之，并國二十，遂霸西戎。孝公用商鞅之法，移風易俗，民以殷盛，國以富彊，百姓樂用，諸侯親服，獲楚、魏之師，舉地千里，至今治彊。惠王用張儀之計，拔三川之地，西并巴、蜀，北收上郡，南取漢中，包九夷，制鄢、郢，東據成皋之險，割膏腴之壤，遂散六國之從，使之西面事秦，功施到今。昭王得范睢，廢穰侯，逐華陽，彊公室，杜私門，蠶食諸侯，使秦成帝業。此四君者，皆以客之功。由此觀之，客何負於秦哉！向使四君卻客而不內，疏士而不用，是使國無富利之實，而秦無彊大之名也。
先秦	今陛下致昆山之玉，有隨、和之寶，垂明月之珠，服太阿之劍，乘纖離之馬，建翠鳳之旗，樹靈鼉之鼓。此數寶者，秦不生一焉，而陛下說之，何也？必秦國之所生然後可，則是夜光之璧不飾朝廷，犀象之器不為玩好，鄭、衛之女不充後宮，而駿良駃騠不實外廄，江南金錫不為用，西蜀丹青不為采。所以飾後宮充下陳娛心意說耳目者，必出於秦然後可，則是宛珠之簪，傅璣之珥，阿縞之衣，錦繡之飾不進於前，而隨俗雅化佳冶窈窕趙女不立於側也。夫擊甕叩缶彈箏搏髀，而歌呼嗚嗚快耳者，真秦之聲也；鄭、衛、桑閒、昭、虞、武、象者，異國之樂也。今棄擊甕叩缶而就鄭衛，退彈箏而取昭虞，若是者何也？快意當前，適觀而已矣。今取人則不然。不問可否，不論曲直，非秦者去，為客者逐。然則是所重者在乎色樂珠玉，而所輕者在乎人民也。此非所以跨海內制諸侯之術也。
先秦	臣聞地廣者粟多，國大者人眾，兵彊則士勇。是以太山不讓土壤，故能成其大；河海不擇細流，故能就其深；王者不卻眾庶，故能明其德。是以地無四方，民無異國，四時充美，鬼神降福，此五帝、三王之所以無敵也。今乃棄黔首以資敵國，卻賓客以業諸侯，使天下之士退而不敢西向，裹足不入秦，此所謂「藉寇兵而齎盜糧」者也。
先秦	夫物不產於秦，可寶者多；士不產於秦，而願忠者眾。今逐客以資敵國，損民以益讎，內自虛而外樹怨於諸侯，求國無危，不可得也。
先秦	秦王乃除逐客之令，復李斯官，卒用其計謀。官至廷尉。二十餘年，竟并天下，尊主為皇帝，以斯為丞相。夷郡縣城，銷其兵刃，示不復用。使秦無尺土之封，不立子弟為王，功臣為諸侯者，使後無戰攻之患。先秦	名者所以別同異、明是非，道義之門，政化之準繩也。孔子曰：「必也正名，名不正則事不成。」墨子著書作辯經以立名本，惠施、公孫龍祖述其學，以正別。名顯於世。孟子非墨子，其辯言正辭則與墨同。荀卿、莊周等皆非毀名家，而不能易其論也。
先秦	名1必有形，察形2莫如別色，故有堅白之辯；名必有分，明分明莫如有無，故有無序之辯。是有不是，可有不可，是名兩可，同而有異，異而有同，是之謂辯同異。至同無不同，至異無不異，是謂辯同辯異。同異生是非，是非生吉凶，取辯於一物，而原極天下之汙隆，名之至也。
先秦	1. 名 : 舊脫。
先秦	2. 形 : 舊脫。
先秦	自鄧析至秦時，名家者世有篇籍，率頗難知，後學莫復傳習，於今五百餘歲，遂亡絕。
先秦	墨辯有上下經，經各有說，凡四篇，與其書眾篇連第，故獨存。今引說就經，各附其章，疑者闕之。又采諸眾雜集為刑名二篇。略解指歸，以俟君子。其或興微繼絕者，亦有樂乎此也。唐	后妃
唐	
唐	《白虎通》曰：天子之配謂之后，后者何也。明海內之小君也。
唐	《禮記》曰：古者天子立后，六宮三夫人九嬪二十七世婦八十一御妻，以聽天下之內治，以明章婦道，故天下內和而家理，婦順不脩，陰事不得，謫見於天，月為之食，月食，則后素服而修六宮之職，蕩天下之陰事。又曰：舜葬蒼梧，蓋三妃未之從也。舜納三妃，生九子，娥皇無子，女英生商均，益（禮記檀弓疏作癸，）比生二女，宵明，燭光，舜不告而娶，不立正妃，故唯納三妃焉。
唐	《周官》曰：仲春，詔后師內外命婦，始蠶于北郊，以為祭服，上春，詔王后帥六宮之人，生種而獻之於王。
唐	《毛詩》曰：關雎，后妃之德也。風之始也。所以風天下而正夫婦也。又曰：葛覃，后妃之本也。后妃在父母家，則志在於女功之事，躬儉節用，服澣濯之衣，尊敬師傅，則可以歸安父母，化天下以婦道也。又：卷耳，后妃之志也。又當輔佐君子，求賢審官，知臣下之勤勞，內有進賢之志，而無險詖私謁之心，朝夕思念，至於憂勤者也。又：樛木，后妃逮下也。言能逮下而無疾妒之心焉。木下曲曰樛，木枝下垂，故葛藟得而蔓之，諭后，妃能下逮眾妾，使得其序，眾妾上附事之也。又：螽斯，后妃子孫眾多也。言若螽斯不妒忌，則子孫眾多也。凡物有陰陽慾者，無不妒忌，唯螽斯不妒，各得大（明本作天，詩鄭箋作受，）氣而生子。又曰：兔罝，后妃之化也。關雎之化行，則莫不好德，賢人眾多也。又曰：芣苡，后妃之美也。天下和平，則婦人樂有子矣。尚書曰：釐降二女于媯汭，嬪于虞。嬪，嫁也。
唐	《尚書大傳》：古者后夫人將侍，君前，息燭，至于房中，釋朝服，襲燕服，然後入御于君，雞鳴，太師奏雞鳴于陛，夫人鳴佩玉于房中，告去也。然后應門擊柝，告闢也。
唐	《史記》曰：自古受命帝王，及繼體守文之君，非獨內德茂也。蓋亦有外戚助焉。故易基●坤，詩首關雎，書敘釐降，春秋譏不親迎，夫妻之際，人道之大倫也。
唐	《漢書》曰：漢興，因秦之稱號帝母皇太后，祖母稱太皇太后，正適稱皇后，妾稱夫人，又有美人良人八子七子之號，至武帝，制婕妤娙娥容華充容各有爵位，而元帝加昭儀之號，凡十四等。又曰：黃帝妃方雷氏，生玄囂，為青陽，妃累祖，生昌意，妃彤魚氏，生夷鼓，妃嫫母，生蒼林。
唐	應劭《漢官儀》曰：皇后稱椒房，取其實蔓延盈升，以椒塗室，取溫煖，除惡氣也。猶天子朱泥殿上曰丹墀。
唐	《漢舊儀》曰：皇后婕妤乘輦，餘皆以茵，四人輿以行，皇后玉璽，文與帝同，皇后春桑，皆衣青，手採桑，以繅三盆蠒，示群臣妾從，春桑生而皇后親桑，於苑中蠶室，養蠶千箔以上，群臣妾從桑還，獻蠒於館。又曰：皇帝賜后黃金萬斤。又曰：皇后食三十縣，曰湯沐邑。
唐	《五經要義》曰：古者后夫人，必有女史彤管之法，后妃群妾，以禮御于君所，女史書其環以進退之，生子月辰，則以金環退之，當御者，著于左手，既御，著于右手，左手陽也。以當就男，故著左手，右手陰也。御而復故。
唐	《世本》曰：帝嚳卜其四妃之子，皆有天下，元妃有邰氏之女，曰姜嫄，生后稷，次妃有娀氏之女，曰簡狄，生契，次妃陳酆氏慶都，生帝堯，次妃娵訾氏，生帝摯。
唐	《論語》：武王曰：予有亂臣十人。孔子曰：才難，不其然乎。有婦人焉。九人而已，婦人文母也。。
唐	《列女傳》曰：黃帝妃嫫母，於四妃之班居下，貌甚醜而最賢，心每自退。又曰：啟母塗山之女者，夏禹之妃，塗山女也。曰女嬌，禹取四日而去治水，啟既生，呱呱而泣，禹三過其門，不入子之，塗山獨明教訓，啟化其德，卒致令名，禹為天子，啟嗣而立，能繼禹之道。又曰：湯妃有莘之女也。德高而名，訓正後宮，嬪御有序，伊尹為之媵臣，佐湯致王。又曰：太姜者，太王之妃，有台氏之女也。賢而有色，生太伯仲雍季歷，化導三子，皆成賢德，太王有事，必諮謀焉。詩曰：爰及姜女，聿來胥宇，此之謂也。又曰：太任者，王季之妃，摯任之女也。端一誠莊，唯德之行，及其有身也。目不視惡色，耳不聽惡聲，口不出放言，溲于豕牢，而生文王，文王生而明聖，太任教以一，而知其百，卒為周宗，君子謂太任為能胎教。又曰：太姒者，文王之妃，莘姒之女也。號曰文母，亦思媚太姜，太任旦夕勤勞，以進婦道，文王治外，文母治內，生十子，太姒教誨十子，自少及長，常以正道押持之，卒成武王周公之德。
唐	《帝王世紀》曰：武王妃太公之女，曰邑姜，修教于內，生太子誦。
唐	《瑣語》曰：周宣王夜臥而晏起，后夫人不出於房，姜后既出，乃脫簪珥，待罪於永巷。使其傅母通言於宣王曰：妾之淫心見矣。至使君王失禮而晏起，以見君王之樂色而忘德也。亂之興，從婢子起，敢請罪。王曰：寡人不德，寔自生過，非夫人之罪也。遂復姜后而勤於政事，早朝晏退，卒成中興之名。
唐	《續漢書》曰：明德皇后馬氏，伏波將軍馬援之女也。后年七歲，幹治家事，敕制僮御，出入計校，一以貫之，年十三，以選入太子宮，接侍同列而承至尊，先人後己，發於至誠，由是見寵，是時後宮未有任育者，常言繼嗣當以時立，薦達左右，惟恐不及，身衣大帛，御者禿裙不緣，諸王親家朝請望，見后裙極麁疏，以為綺，就視乃笑。后曰：此繒染色好，故用之耳，老人知者，無不歎息，性不喜出入遊觀，又不好音樂，上時幸苑囿離宮，以故希從，誦易經，習詩論春秋，略記大義，后志在克己輔上，不以私家干朝庭，兄為虎賁中郎將，兩弟黃門郎，訖永平世不遷。
唐	【詩】《晉成公綏詩》曰：天地不獨立，造化由陰陽，●坤垂覆載，日月耀重光，治國先家道，立教起閨房，二妃濟有虞，三母隆周王，塗山興大禹，有莘佐成湯，齊晉霸諸侯，皆賴姬與姜，關雎思賢妃，此言安可忘。又曰：殷湯令妃，有莘之女，仁教內修，度義以處，清謐後宮，九嬪有序，伊尹為媵臣，遂作元輔。
唐	【頌】《賢明頌》曰：於鑠姜后，光配周宣，非義不動，非禮不言，晏起早朝，永巷告愆，王用勤政，萬國以虔。又《晉劉柔妻王氏姜嫄頌》曰：英英姜嫄，寔德之純，肇承靈瑞，武敏是遵，誕育歧嶷，毗贊皇綸，播殖之訓，萬葉攸循。又《啟母塗山頌》曰：塗山靜居，玄朗悟機，大禹至公，過門不歸，明此道訓，孩胤是綏，仁哲以成，永繫天暉。
唐	《魏韋誕皇后親蠶頌》曰：于時明庶扇物，鳥帑昏正，躬耕帝藉，邁德班令，嘉柔桑之肇敷，思郊廟之至敬，命皇后以親蠶，俾躬桑于外坰，考時日於巫咸，詔太卜以獻禎，御坤德之大輅，翳翠葆以揚旌，爾乃皇英參乘，塗山奉輿，總姜任於後陳，載樊衛於貳車，千乘隱其雷動，萬騎粲以星敷，啟前路於三官，命蚩尤而清衢，遊青虯於左角，步素螭於右隅，登崇壇而正位，覿休氣於朝陽，步雕輦而下降，手柔條於公桑，嬪妾肅以蒞事，職蠶植而承筐，供副褘之六服，昭孝敬於蒸嘗，盛華禮於中宇，神化馳於八方，乃延群妾，宴賜于前，降至貴以逮下，布愷悌之渥恩，禮儀備序，巾車迴轅，班中黃之禁財，散束帛之戔戔，神澤霈以雨施，洪惠播於無原，同碩慶於生民，發三靈之永歡，苞繁祜於萬國，卷福釐以言旋，美休祚於億載，豈百世之曾玄。
唐	《晉左九嬪武帝納皇后頌》曰：峨峨華山，峻極太清，巨靈導流，河瀆是經，惟瀆之神，惟岳之靈，鍾于揚族，載育盛明，我后穆穆，應期挺生，含聰體喆，歧嶷夙成，如蘭之茂，如玉之瑩，越在幼沖，休有令名，飛聲八極，翕習紫庭，超任邈姒，比德皇英，京室是嘉，備禮致聘，令月吉辰，百僚奉迎，登位太微，明德日盛，群黎欣戴，函夏同慶，翼翼聖皇，睿哲孔純，愍茲狂戾，闡惠播仁，蠲釁滌穢，與時惟新，霈然洪赦，恩詔遐震，后之踐祚，囹圄虛陳，萬國齊歡，六合同欣，坤神抃舞，天人載悅，興瑞降祥，表精日月，和氣煙熅，三光朗烈，既獲嘉時，尋播甘雪，玄雲掩靄，靈液霏霏，既儲既積，待陽而晞，長享豐年，福祿永綏。
唐	【贊】《曹植姜嫄簡狄贊》曰：嚳卜四妃，子皆為王，帝摯早崩，堯承天綱，玄鳥大跡，殷周美祥，稷契既生，功顯虞唐。又《禹妻贊》曰：禹娶塗山，土功是急，聞啟之生，過門不入，女嬌達義，明勳是執，成長聖嗣，天祿以襲。
唐	《晉傅玄班婕妤畫贊》曰：斌斌婕妤，履正修文，進辭同輦，以禮匡君，納侍顯德，讜對解紛，退身避害，志邈浮雲。又《明德馬皇后贊》曰：明德馬后，執貞履素，光崇六行，動遵禮度，作后作母，帝諮厥謀，國賴內訓，家應顯祚。
唐	《晉左九嬪虞舜二妃贊》曰：妙矣二妃，體靈應符，奉嬪于媯，光有此虞，沅湘示教，靈德永敷。又《周宣王姜后贊》曰：昭昭宣王，克復前制，亹亹姜后，乃激乃厲，執心至公，以恢明世。又《納楊后贊》曰：清和協極，二儀降靈，啟茲楊族，仁哲誕生，徽音內發，有馥其聲，玄符表運，作合聖明，文定厥祥，考卜惟貞，良辰納幣，三光朗清，元公執摯，嘉禮告成，卿士庶僚，爛其充庭，赫赫華宗，弈世載榮，謙光其尊，在滿戒盈，受茲介福，垂祚億齡。
唐	《晉庾闡二妃像贊》曰：二妃玄達，含靈體妙，協德坤元，配虞齊耀，明兩既麗，重光作照，有邈其微，神風遐劭。
唐	【箴】《後漢皇甫規女師箴》曰：觀象制教，肇經●坤，家有王義，室有嚴君，各有定位，陰陽是分，昔在軒轅，陶化正刑，刑于壼闈，以臨百官，煌煌后妃，玄紞是閑，穆穆夫人，爰採潔蘩，師禮莫違，而神●時怨，關雎首化，萬國承流，實有淑女，允作好逑，唐媛興媯，文武盛周，德音不回，弘濟大繇，咨爾庶妃，鑾路斯邁，戰戰兢兢，厲省鞶帶，漸進不形，變起無外，行難著而易喪，事易失而難退，動若順流，應如發機，奉上惟敬，撫下唯慈，怨豈在明，患生不思。
唐	《後漢傅幹皇后箴》曰：煌煌四星，著天垂曜，赫赫后妃，是則是效，舜納二女，對揚茂教，正位于內，頑囂輟恭，辛亂妲己，共則情悅，牝雞亂晨，殷祀用絕，孝成寬柔，縱弛紀綱，王擅朝權，趙專椒房，巨猾是緣，竊弄神器，故禍不出所憎，常出所愛，是以在昔明后，日新其化，匪唯訓外，亦訓于內。晉張華女史箴曰：茫茫造化，兩儀始分，散氣流形，既陶既甄，在帝庖羲，肇經天人，爰始夫婦，以及君臣，家道以正，而王猷有倫，婦德尚柔，含章貞一，婉娩淑慎，正位居室，樊姬感莊，不食鮮禽，衛女矯桓，耳忌和音，志厲義高，而二主易心，玄熊攀檻，馮媛趍進，夫豈無畏，知死不愆，班女有辭，割歡同輦，夫豈無懷，防微慮遠，人咸知飾其容，莫知飾其性，性之不飾，或愆禮正，出其言善，千里應之，苟違斯義，同衾以疑，懽不可以瀆，寵不可以專，專實生慢，愛極則遷，致盈必損，理有固然。
唐	《晉裴頠女史箴》曰：膏不厭鮮，水不厭清，玉不厭潔，蘭不厭馨，爾形信直，影亦不曲，爾聲信清，響亦不濁，綠衣雖多，無貴於色，邪徑雖利，無尚於直，春華雖美，期於秋實，冰璧雖澤，期於見日，浴者振衣，沐者彈冠，人知正服，莫知行端，服美動目，行美動神，天道祐順，常與吉人。
唐	【誄】《漢楊雄皇后誄》曰：沙麓之靈，太陰之精，天生聖姿，豫有祥禎，作合于漢，配元生成，孝順皇姑，聖敬齊莊，內則純備，後烈丕光，肇初配元，天命是將，志在黎元，是勞是勤，寅賓出日，東祑陽谷，鳴鳩拂羽，勝降桑木，蠶于蠒館，躬執筐曲，帥道群妾，咸修蠶族，分蠒理絲，女工是敕，遐邇蒙祉，中外提福，自京逮海，靡不仰德，去此昭昭，就彼冥冥，忽兮不見，超兮西征，既作下宮，不復故庭。
唐	《後漢崔瑗竇貴人誄》曰：若夫貴人，天地之所留神，造化之所殷懃，華光曜乎日月，才志出乎浮雲，然猶退讓，未嘗專寵，樂慶雲之普覆，悼時雨之不廣，憂國念主，不敢怠遑，嗚呼哀哉。惟以永傷。重曰：積善之家福慶長，修身以壽道之常，聖人之言義不虛，修身獲報效莫疏，令問不忘身猶存，貴人雖沒遺德尊，著于金石垂後昆。
唐	《曹植卞太后誄》曰：率土噴薄，三光改度，陵頹谷踊，五行互錯，皇室蕭條，羽檄四布，百姓歔欷，嬰兒號慕，若喪考妣，天下縞素，聖者知命，殉道寶名，義之攸在，亦棄厥生，敢揚后德，表之旐旌，光垂●極，以慰我情。乃作誄曰：我皇之生，坤靈是輔，作合于魏，亦光聖武，篤生帝文，紹虞之緒，龍飛紫宸，奄有九土，詳惟聖善，歧嶷秀出，德配姜嫄，不忝先哲，玄覽萬機，兼才備藝，汎納容眾，含垢藏疾，仰奉諸姑，降接儔列，陰處陽觀，潛明內察，及踐大位，母養萬國，溫溫其仁，不替明德，悼彼邊氓，末遑宴息，恆勞庶事，兢兢翼翼，親桑蠶館，為天下式，樊姬霸楚，書載其庸，武王有亂，孔歎其功，我后齊聖克暢丹聰，不出房闥，心照萬邦，年踰耳順，●●匪倦，珠玉不玩，躬御綈練，日昃忘飢，臨樂勿讌去奢即儉，曠世作顯，慎終如始，蹈和履貞，恭事神祇，昭奉百靈，跼天蹐地，祇畏神明，敬微慎獨，執禮幽冥，虔肅宗廟，蠲薦三牲，降福無疆，祝云其誠，宜享斯祐，蒙祉自天，何圖凶咎，不勉斯年，嘗禱盡禮，有篤無痊，豈命有終，神食其言，遺孤在疚，承諱東藩，擗踴郊畛，灑淚中原，追號皇妣，棄我何遷，昔垂顧復，今何不然，空宮寥廓，棟宇無煙，巡省階塗，髣彿欞軒，仰瞻帷幄，俯察几筵，物不毀故，而人不存，痛莫酷斯，彼蒼者天，遂臻魏都，遊魂舊邑，大隧開塗，靈將斯戢，歎息霧興，揮淚雨集，徘徊輀柩，號咷弗及，神光既幽，佇立以泣。
唐	《晉張華章懷皇后誄》曰：自天陶靈，必有徵祥，誕在初載，亦曜神光，顯應天祿，聿嬪聖皇，受氣自然，寔聽清和，內含茂質，外發英華，身處宸極，敬恭惟夙，窈窕淑媚，柔順婉穆，宣慈內政，流化太微，六宮變雅，清我壼闈，經綸庶屬，積思萬機，既臻緝熙，玄澤流衍，將翼我后，登封降禪，氛祲告妖，沉結彌留，奄忽升遐，棄世高遊，聖上哀懷，感切悼心，率土縞素，遏密八音，眇眇遊靈，將焉所之，容光幽邁，豈有反期，杳杳新宮，下絕三泉，茫茫陵域，合體中原，委棄暉章，即安太清。
唐	《晉左九嬪元皇后楊氏誄》曰：昔有莘適殷，姜姒歸周，宣德中閨，徽音永流，樊衛二姬，匡齊翼楚，馬鄧兩妃，亦毗漢主，峨峨元后，光嬪晉宇，伉儷聖皇，比蹤往古，遭命不永，北陽即陰，六宮號咷，四海動心，嗟余鄙妾，銜恩特深，追慕三良，甘心自沉，何用存思，不忘德音，何用紀述，記辭翰林。乃作誄曰：惟嶽降神，顯茲禎祥，篤生英媛，休有烈光，和暢春日，操厲秋霜，率由四教，容德匪荒，行周六親，徽音顯揚，皇英佐舜，塗山翼禹，明明我后，與世同矩，云胡不造，丁茲禍殃，寢疾彌留，寤寐不康，祈禱無應，嘗藥無良，有始有終，天地之經，自非三光，誰能不零，存播令德，沒圖丹青，溫溫元后，寔宣慈焉。撫育群生，恩惠滋焉。懸名日月，垂萬春焉。
唐	《宋謝莊孝武帝宣貴妃誄》曰：律谷罷楫，龍鄉輟曉，照車去魏，聯城辭趙，皇帝痛掖殿之既閴，悼泉塗之已空，巡步檐而臨蕙路，集重陽而望椒風，國軫喪淑之傷，家凝霣妣之怨，敢撰德於旂旒，庶圖芳於鍾萬。其辭曰：玄丘煙熅，瑤臺降芬，高唐泄雨，巫山鬱雲，誕發蘭儀，光啟玉度，望月方娥，瞻星比婺，敏德素里，棲景震軒，處麗絺綌，出懋蘋蘩，脩詩賁道，稱圖昭言，翼訓姚幄，贊軌堯門，展如之華，寔邦之緩，敬勤顯陽，肅恭崇憲，奉榮惟約，承茲以遜，逮下延和，臨朝違怨，祚靈集祉，慶藹迎祥，皇胤璲式，帝女金相，聯附齊穎，接萼均芳，以蕃以牧，燭代暉梁，視朔書氣，觀臺告祲，璁衡藏容，翬翟毀衽，掩采瑤光，收華紫禁，移氣朔兮變羅紈，白霜凝兮歲將闌，庭樹驚兮中睢響，金釭曖兮玉座寒，仰昊天之莫報，怨凱風之徒攀，經建春而右轉，循閶闔而徑度，旌委鬱於飛飛，龍逶遲於步步，鏘楚挽於槐風，唱邊簫於松霧，涉姑射而環迴，望樂池而顧慕，晨轀解鳳，曉蓋俄今，山庭寑白，隧露抽陰，重扃●兮燈以黯，中泉寂兮此夜深，銷神躬於壤末，散靈魄於天浸。
唐	【哀策】《晉潘岳景獻皇后哀策文》曰：於穆先后，儷皇協運，世宗之胤，德博化先，用儉禮峻，任姒隆周，后亦母晉，終溫且惠，其儀淑慎，既慎其儀，克明禮教，撫翼齊蕃，訓成弘操，其慈有威，不舒不暴，乃家乃邦，是則是效，嗟余艱屯，仍遭不造，靡恃惟妣，景命弗保，心之云痛，痛貫穹昊，襲龜筮之良辰，啟幽房之潛邃，整武駕之隆牡，結龍輈之縞駟，望旂常而崩摧，披轀輬以增欷，口嗚咽以失聲，目橫迸以灑淚，邈雨絕於宮闈，長無覿於髣彿。
唐	《晉張華元皇后哀策文》曰：天地配享，化成兩儀，王假有道，義在伉儷，姜嫄佐嚳，二妃興媯，仰觀古籍，覬亦同規，今胡不然，景命夙虧，我膺曆運，臨統萬方，正位于內，寔在嬪嬙，天作之合，駿發其祥，河嶽降靈，啟祚華陽，弈世豐衍，朱紱斯皇，來翼家邦，憲度是常，緝熙陰教，德聲顯揚，如何不弔，背世隕喪，瑤齊無住，長去蒸嘗，追懷永悼，率土摧傷，陵兆既宅，將遷幽都，宵陳夙駕，元妃其徂，宮闈遏密，階庭永虛，設祖屬紼，告駕啟途，法服翬褕，寄象容車，金輅晻藹，帷裳不舒，千乘動軫，六驥踟躕，銘旌樹表，翣柳雲敷，祁祁同軌，岌岌蒸徒，孰云不懷，哀感萬夫，寧神虞旃，安體玄廬。
唐	《宋顏延之元皇后哀策文》曰：龍轜纚綍，容翟結驂，皇塗昭曠，神路幽嚴，皇帝親臨祖饋，躬瞻宵載，飾遺儀於組旒，綸徂音乎珩佩，悲黼翣之移御，痛翬褕之重晦，降轝客位，徹奠殯階，乃命史臣，累德述懷。其辭曰：倫昭儷昇，有總有憑，圓精初鑠，方祇始凝，昭哉世族，祥發慶膺，祕儀景冑，圓光玉繩，昌暉在陰，柔明將進，率禮蹈和，稱詩納順，爰自待年，金聲夙振，亦既有行，素章增絢，象服是加，言觀維則，俾我王風，始基嬪德，蕙問川流，芳猷允塞，方江泳漢，再謠南國，伊昔不造，鴻化中微，用集寶命，仰陟天機，釋位公宮，登曜紫闈，欽若皇姑，允迪前徽，孝達寧親，敬行宗祀，進思才淑，傍宗圖史，降音在詠，動容成紀，坤則順成，皇軒潤飭，下節震騰，上清眺側，有來斯雍，無思不極，象物方臻，視祲告沵，太和既融，攸華委世，蘭殿長陰，椒塗弛衛，戒涼在律，杪秋即穸，霜夜流唱，曉月升魄，八神警引，五輅遷跡，噭噭儲嗣，哀哀列辟，灑零玉墀，雨泗丹液，撫存悼亡，感今懷昔，南背國門，北首山園，遙酸紫蓋，眇泣素軒，滅采清都，夷體壽原，邑野淪藹，戎夏悲歡，來方可述，往駕弗援。
唐	《齊謝朓敬皇后哀策文》曰：翬帟舒阜，玄堂啟扉，俎徹三獻，筵卷六衣，懷蜃衛而延首，想鷖輅而撫心，痛椒塗之先廓，哀長信之莫臨，身隔兩起，時無三辰，旋詔左言，光敷聖善。其辭曰：帝唐遠冑，御龍遙緒，在秦作劉，在漢開楚，肇惟淑聖，克柔克令，清漢表靈，曾沙膺慶，爰定厥祥，徽音允穆，光華沼沚，榮曜中谷，敬始絺綌，教先穜稑，睿問川流，神襟蘭郁，先德韜光，君道方披，輔佐求賢，在謁無陂，顧史弘式，陳詩展義，厚下曰仁，藏往伊智，十亂斯俟，四教●式，思媚諸姑，貽我嬪則，化自公宮，遠被南國，軒曜懷光，素舒佇德，閔予不祐，慈訓早違，方年沖藐，懷袖靡依，家臻寶業，身嗣昌暉，壽宮寂遠，清廟虛歸，帝遷明命，民神胥悅，●景外臨，陰儀內缺，空悲故劍，徒嗟金穴，馮相告祲，宸駕長往，貽厥遠圖，末命是獎，懷豐沛之綢繆，背神京之弘敞，陋蒼梧之不從，遵鮒隅以同壞，陳象設於園寑，映輿鍰於松楸，望承明而不入，度清洛而南遊，繼池綍於通軌，接龍帷於造舟，迴塘寂其已慕，東川澹而不流，藉閟宮之遠烈，聞纘女之遐慶，始協德於蘋蘩，終配祇而表命，慕方纏於賜衣，悲日隆於撫鏡，思寒泉之●極，託彤管於遺詠。
唐	《梁任昉王貴嬪哀策文》曰：游衣戒節，轜車命服，永去椒華，長辭嘉福，笥緘遺組，筵委塵鞠，將命啟期，寔惟嘉數，珮空響其何節，姆下當其誰傅，殯宮既毀，祖饋斯撤，爰命史臣，宣美來●，坤載既厚，內德云助，軒五有弘，姬十斯豫，誕咨邦淑，選自良家，爰登六列，象服委蛇，青絇丹繶，辰衣素紗，肅雍婦職，僉曰俞往，贊景望舒，方娠明兩，心前軌慶，軒中增朗，與栝不愆，朏魄無爽，式陪蠒觀，有事蠶宮，降輿訪道，基我王風，宣禮撤豆，緝樂房中居貴能降，在盈思沖，仁者必壽，彼蒼者穹，如何不淑，萬化齊終，薦車告途，殯穸既辨，黼翣璀以陸離，帷●紛其舒卷，出桂宮而北徂，經未央以西轉，池紼顧而徐前，服馬嘶而不踐，霜霏微而初被，野空籠而始彫，促虞泉於薤露，撫悲翁於短簫，母以子貴，義弘前哲，申前齊削以從疑，革麻縓之輕殺，達副君之天至，賦白華之無缺，庶清廟之微微，非壽原之永翳。
唐	【謚策】《宋謝莊殷貴妃謚策文》曰：維年月日，皇帝曰咨故淑儀殷氏，惟爾合徽挺懋，爰光素里，友琴流荇，實華紫掖，奉軒景以柔明發跡，處椒風以婉孌升名，幽閑之範，日藹層闈，繁祉之慶，方隆蕃世，而當春掩藻，中波滅源，朕用震悼，傷于厥心，松區已剪，泉冥將遂，宜旌德第行，式衍聲芳，魂而有靈，尚茲寵渥，嗚呼哀哉。
唐	【詔】《梁沈約梁武帝立內職詔》曰：刑于垂訓，周文所以表德，壼闈失序，漢氏所以喪邦，並被諸方策，式昭戒勸，魏晉以來，雖云簡薄，而內職名號，參差不同，在宋太始，位置繁縟，遂設九品，且擬外朝，填委椒掖，徵費無已，自此相仍，踵以成舊，昭陽九華，千門萬戶，朕受命自天，始基七百，思所以立房自邇，貽厥方來，前代職品，所宜因革，外可詳議，務令該允。
唐	《陳徐陵陳文帝登祚尊皇太后詔》曰：朕以虛薄，才非弘濟，竊守蕃維，常懼盈滿，豈圖蒼昊不弔，國步艱難，皇嗣元良，藐在崤渭，二臣奉迎，川塗靡從，六傳還朝，淹留未日，令國圖無主，家業事隆，上奉父母之嚴規，下逼群公之庭諍，遂以庸質，升纂帝基，對揚大化，彌增號懼，今宜式遵舊則，奉上皇后尊號為皇太后，御慈訓宮，一依前典，若中流靜晏，皇嗣歸來，輒當解紱於箕山之陽，歸老於瑯瑘之國，復子明辟，還承寶圖，若問與夷，無媿園寑。
唐	【章】《梁江淹為建平皇慶王后正位章》曰：伏承以嘉月惠時，膺曜宸正，翬珩昭品，褕組在飾，休遍函夏，譽殷靈昧，伏惟岳曜靜德，式懷謙順，升降圖傳，左右詩史，夙鏡茂資，早摛芳訓，衍教紫庭，麗軌華屋，聲激綺組，風偃家邦。
唐	《梁沈約為六宮拜章》曰：蓬闈菲質，嘉淑無筭，越自幽衡，登軀宸漢，奉日月之華，侍巾屣之末，何以廁鴛鸞之盛序，奉屬車之清塵。隨江總為陳六宮謝章曰：恭膺禮命，愧集丹縷之顏，拜奉曲私，愁縈翬羽之色，曾宮夜火，伯媛匪驚，楚謝奔濤，貞姜何懼，豈期日月騰影，風雲寫潤，遂復位崇九御，聲高六列，象服增華，丹軿耀采，何以弼佐王風，克柔陰化，兢惶並集，追想流荇之詩，荷據相并，遂失鳴環之節。
唐	【表】《魏傅嘏請立貴嬪為皇后表》曰：有虞始德，觀化媯汭，夏后創業，啟祚塗山，咸以淑哲，垂文曲頌，伏惟貴嬪，誕秀令族，稟真高冑，應昭明之量，兼聖善之行，金璽未授，而玉瑞先顯，表贊天休，昭隆后祚，貞侔先典，告踰往訓，而猶潛光，未即皇統，進違二儀煙熅之德，退闞懸象兼曜之儀，群僚百辟，所以竦佇陛下欽若天秩，祗贊帝祉，夙崇盛禮，俾君萬國，則六合承風，天下幸甚。
唐	《魏陳王曹植上卞太后誄表》曰：大行皇太后，資坤元之性，體載物之仁，齊美姜嫄，等德任姒，佐政內朝，惠加四海，草木荷恩，含氣受潤，庶鍾元吉，永膺萬祚，何圖一旦，早棄明朝，背絕臣庶，悲痛靡告，臣聞銘以述德，誄尚及哀，是以冒越諒闇之禮，作誄一篇，知不足讚楊明貴，以展臣蓼莪之思，憂荒情散，不足觀采。
唐	《晉左九嬪上元皇后誄表》曰：伏惟聖善宣慈，仁洽六宮，含弘光大，德潤四海，妾聞之前志，卑不誄尊，少不誄長，楊雄臣也。而誄漢后，班固子也。而誄其父，皆以述楊景行，顯之竹帛，豈所謂三代不同禮，隨時而作者乎。
唐	《後魏溫子昇魏帝納皇后群臣上禮文》曰：臣聞軒轅乃神，西陵以之作合，夏后至聖，塗山於是來嬪，伏惟陛下，龍飛纘曆，大明理運，長秋既建，陰教有主，景命無窮，靈基長世，普天之下，莫不欣躍。
唐	《隨江總為陳六宮謝表》曰：鶴籥晨啟，雀釵曉映，恭承盛典，肅荷徽章，步動雲桂，香飄霧縠，媿纏豔粉，無情拂鏡，愁縈巧黛，息意臨窗，妾聞漢水贈珠，人聞絕世，洛川拾翠，仙處無雙，或有風流行雨，窈窕初日，聲高一笑，價起兩環，乃可桂殿迎春，蘭房侍寵，借班姬之扇，未掩驚羞，假蔡琰之文，寧披悚戴。
唐	【論】《宋范曄皇后紀論》曰：周禮，后正位宮闈，同體天王，夫人坐論婦禮，九嬪掌教四德，世婦知喪祭賓客，女御序于王之燕寑，順宮分務，各有典司，女史彤管，記功書過，居有保阿之訓，動有環珮之響，進賢才以輔佐君子，哀窈窕而不淫其色，所以能宣述陰化，脩成內則，秦并天下，多自驕大，官備七國，爵列八品，漢興因循，而婦制莫釐，高祖帷箔不修，孝文衽席無辨，而選納尚簡，飾玩少華，自武元之後，世增淫費，至乃掖庭三千，增級十四，及光武中興，斲彫為朴，六宮稱號，唯后貴人，貴人金印紫綬，又置美人宮人采女三等，明帝事遵先旨，宮教頗修，登建嬪后，必先令德，內無出閫之言，權無私溺之授，可謂矯其弊矣。孝章以下，漸用色授，恩隆好合，遂忘災蠹，自古雖主幼時艱，王家多釁，委成冢宰，未有專任婦人，斷割重器，唯秦芊太后，始攝政事，故穰侯權重於昭王，家富於嬴國，漢仍其謬，知患莫改，東京皇統屢絕，權歸女主，外立者四帝，臨朝者六后，莫不定策帷帟，委事父兄，貪孩童以久其政，抑明賢以專其威，任重道愆，利深禍速，身犯霧露於雲臺之上，家嬰縲絏於圄犴之下，陻滅連踵，傾輈繼路，而赴蹈不息，焦爛為期，終乃凌夷大運，淪亡神寶，詩書所歎，略同一揆。
唐	【行狀】《梁江淹宋建平王太妃周氏行狀》曰：竊聞侯服之譽，非黃冠所敷，玉食之門，寧皁衣所述，諒畏裒虛美於君后，披空名於鼎貴，然昔有漢臣誄行，晉史書德者，亦云實而已焉。太妃誕巽離之正和，函雲露之中氣，凝采髻歲，賁章笄年，若乃彤管女圖之學，纂組綺縞之工，升降虔謙之儀，柔靜嘉順之節，莫不中道若性，不嚴而成，故譽滿帷閫，聲播軒殿。唐	天
唐	
唐	《周易》曰：大哉乾元，萬物資始，乃統天，雲行雨施，品物流形，大明終始，六位時成，時乘六龍以御天，乾道變化，各正性命。又曰：立天之道，曰陰與陽。又曰：天行健。
唐	《尚書》曰：乃命羲和，欽若昊天。又曰：皇天震怒，命我文考，肅將天威。
唐	《禮記》曰：天地之道，博也。厚也。高也。明也。悠也。久也。日月星辰繫焉。萬物覆焉。
唐	《論語》曰：天何言哉。四時行焉。百物生焉。
唐	《老子》曰：天得一以清。
唐	《春秋繁露》曰：天有十端，天地陰陽水土金木火人，凡十端，天亦喜怒之氣，哀樂之心，與人相副，以類合之，天人一也。
唐	《爾雅》曰：穹蒼，蒼天也。春為蒼天，夏為昊天，秋為旻天，冬為上天。
唐	《春秋元命苞》曰：天不足西北，陽極於九，故天周九九八十一萬里。
唐	《渾天儀》曰：天如雞子，天大地小，天表裏有水，地各乘氣而立，載水而浮，天轉如車轂之運。
唐	《黃帝素問》曰：積陽為天，故天者清陽也。
唐	《莊子》曰：天之蒼蒼，其正色邪，其遠而無所至極邪。
唐	《申子》曰：天道無私，是以恆正，天常正，是以清明。
唐	《文子》曰：高莫高於天，下莫下於澤，天高澤下，聖人法之。
唐	《太玄》曰：有九天，一為中天，二為羨天，三為從天，四為更天，五為睟天，六為廓天，七為咸天，八為沈天，九為成天。又曰：天以不見為玄。
唐	《皇覽記》曰：好道者，言黃帝乘龍升雲，登朝霞，上至列闕，倒影經過天宮。
唐	《禮統》曰：天地者，元氣之所生萬物之祖也。
唐	《廣雅》曰：太初，氣之始也。清濁未分，太始，形之始也。清者為精，濁者為形，太素，質之始也。已有素朴而未散也。二氣相接，剖判分離，輕清者為天。
唐	《呂氏春秋》曰：天有九野，何謂九野，中央曰鈞天，東方曰蒼天，東北曰變天，北方曰玄天，西北曰幽天，西方曰皓天，西南曰朱天，南方曰炎天，東南曰陽天。
唐	《列子》曰：杞國有人，憂天崩墜，身無所寄，廢於寢食，又有憂彼之憂者。曉之曰：天積氣耳，無處無氣，奈何而崩墜乎。其人曰：天果積氣，日月星宿，不當墜也。曉者曰：日月星宿，亦積氣中之有光曜者，正復使墜，亦不能有中傷。
唐	《說苑》曰：齊桓公問管仲，王者何所貴。對曰：貴天，桓公仰觀天。管仲曰：所謂之天者，非謂蒼蒼莽莽之天也。君人者以百姓為天。
唐	《白虎通》曰：天者身也。天之為言鎮也。居高理下，為人鎮也。男女惣名為人，天地所以無惣名何，天圓地方，不相類也。天左旋，地右周，猶君臣陰陽相對向也。
唐	張衡《靈憲》曰：太素之前，幽清寂寞，不可為象，惟虛惟無，蓋道之根也。道根既建，由無生有，太素始萌，萌而示兆，斯謂龐洪，蓋道之幹也。道幹既育，萬物成體，於是剛柔始分，清濁異位，天成於外而體陽，故圓以動，斯謂天元，道之實也。天有元位。
唐	《徐整三五曆紀》曰：天地混沌如雞子，盤古生其中，萬八千歲，天地開闢，陽清為天，陰濁為地，盤古在其中，一日九變，神於天，聖於地，天日高一丈，地日厚一丈，盤古日長一丈，如此萬八千歲，天數極高，地數極深，盤古極長，後乃有三皇，數起於一，立於三，成於五，盛於七，處於九，故天去地九萬里。
唐	《蜀志》曰：吳使張溫來聘。溫問秦密曰：天有頭乎。密曰：有之。溫曰：在何方。密曰：詩云，乃眷西顧，以此推之，頭在西方。溫曰：天有耳乎。密曰：天處高而聽卑，詩云，鶴鳴九皋，聲聞于天，若其無耳，何以聽之。溫曰：天有足乎。密曰：詩云，天步艱難，若其無足，何以步之。溫曰：天有姓乎。密曰：姓劉，何以然。曰：其子姓劉，以此知之。
唐	《楚辭天問》曰：圖則九重，孰營度之，八柱何當，東南何虧。言天有八山為柱，皆何當值，東南不足，誰虧缺之。日月安屬，列星安陳。
唐	【詩】《晉傳言兩儀詩》曰：兩儀始分，元氣上清，列宿垂象，六位時成，日月西邁，流景東征，悠悠萬物，殊品齊名，聖人憂世，實念群生。又《天行篇》曰：天行一何健，日月無高蹤，百川赴陽谷，三辰因泰蒙。又歌曰：天時泰兮昭以陽，清風起兮景雲翔，仰觀兮辰象，日月兮運周，俯視兮河海，百川兮東流。
唐	【賦】《晉成公綏天地賦》曰：天地至神，難以一言定稱，故體而言之，則曰兩儀，假而言之，則曰乾坤，氣而言之，則曰陰陽，性而言之，則曰柔剛，色而言之，則曰玄黃，名而言之，則曰天地，若乃懸象成文，列宿有章，三辰燭燿，五緯重光，眾星回而環極，招搖運而指方，白虎時據於參代，青龍垂尾於氐房，玄龜匿首於女虛，朱鳥奮翼於星張，帝皇正坐於紫宮，輔臣列位於文昌，垣屏絡驛而珠連，三台差池而鴈行，軒轅華布而曲列，攝提鼎峙而相望。
唐	【贊】《晉郭璞釋天地圖贊》曰：祭地肆瘞，郊天致煙，氣升太一，精淪九泉，至敬不文，明德惟鮮。
唐	【表】《宋顏延之請立渾天儀表》曰：張衡創物，蔡邕造論，戎夏相襲，世重其術，臣昔奉使入關，值大軍旋旆，渾儀在路，肆觀奇祕，絕代異寶，旋及王府，考諸前志，誠應夙聞，尚書，琁璣玉衡，以齊七政，崔瑗所謂數術窮天地，制作侔造化，經志所云，圖憲所本，故體度不渝，精測尚矣。則七晷運變，無匪康時，九代貞觀，不絕司曆，臣夙懷末意，懼于非任，今忝惟職統，敢昧死以聞。唐	日
唐	
唐	《易》曰：日月麗乎天。又曰：離為日。又曰：日中則昃，月盈則食，天地盈虛，與時消息，而況於人乎。況於鬼神乎。
唐	《毛詩》曰：日居月諸，胡迭而微。
唐	《禮記》曰：玄端而朝日於東門之外。
唐	《左氏傳》曰：趙衰，冬日之日也。趙盾，夏日之日也。
唐	《五經通義》曰：日中有三足烏。
唐	《春秋內事》曰：日者陽德之母。
唐	《白虎通》曰：日行遲，月行疾者何，君舒臣勞也。日月所以懸著何，助天行化，昭明下地也。日月徑千里。
唐	《風俗通》曰：成帝問劉向，俗說文帝被徵，後期，不得立，日為再中。
唐	《爾雅》曰：觚竹北戶西王母日下，謂之四荒，岠齊州以南戴日為丹穴，東至日所出為太平，西至日所入為太蒙。
唐	《廣雅》曰：日名朱明，一名耀靈，一名東君，一名大明，亦名陽烏。
唐	《說文》曰：日，實也。太陽之精，字從口一，象形也。又曰：初出為旭。
唐	《日昕曰晞》：日溫曰煦，日在午曰亭午，在未曰昳，日晚曰旰，日將落曰薄暮，日西落，光反照於東，謂之反景，在上曰反景，在下曰倒景，煦，日溫也。皓，日晝貌也。暉，日光也。旰，日晚也。翌，日明也。曉，日白也。
唐	《易坤靈圖》曰：至德之明，日月若連璧。
唐	京房《易傳》曰：日月大光，天下和平，上下俱昌，延年益壽，長世無極。
唐	《禮斗威儀》曰：政理太平，則時日五色。
唐	《漢書》曰：文帝時，新垣平言，臣候日再中，居頃之，日卻復中，乃更以十七年為元年。
唐	《列子》曰：孔子東遊，見兩小兒辯鬥，問其故。一兒曰：我以日始出去人近，日中時遠也。一兒曰：我以為日初出時遠，而日中時近。一兒曰：日初出，大如車蓋，及其中，纔如盤盂，此不為遠者小而近者大乎。一兒曰：日初出，滄滄涼涼，及其中，如探湯，此不為近者，熱而遠者涼乎。孔子不能決也。兩兒笑曰：孰謂汝多知乎。
唐	《賈誼書》曰：湯曰：學聖王之道，譬其如日，靜居而獨思，譬其若火，夫人舍學聖王之道，而靜居獨思，譬其去日之明於庭，而就火之光於室也。然可以小見，不可以大知。
唐	應劭《漢官儀》曰：太山東南，名曰日觀，日觀者，雞鳴時見日。
唐	《論衡》曰：儒者論日旦出扶桑，暮入細柳，扶桑，東方之地，細柳，西方之地。
唐	《家語》曰：楚王渡江，得萍實，大如拳，赤如日。事具草部。
唐	《帝王世紀》曰：周文王夢日月著其身。
唐	《瑞應圖》曰：日月揚光者，人君之象也。君不假臣下之權，則日月揚光。
唐	《山海經》曰：猗天山，蘇門山，日月所出。又曰：大荒之中，暘谷，上有扶桑，十日所浴，九日居下枝，一日居上枝，皆載烏。又曰：有女子，名曰羲和，浴日於甘泉，羲和者，帝俊之妻，是生十日。
唐	《淮南子》曰：堯時十日並出，草木燋枯，堯命羿仰射十日，中其九，烏皆死，墮羽翼。又曰：若木在建木西，有十日，華照下地。又曰：日出于暘谷，浴于咸池，拂于扶桑，是謂晨明，登于扶桑之上，爰始將行，是謂朏明，至于曲阿，是謂朝明，臨于曾泉，是謂蚤食，次于桑野，是謂晏食，臻于衡陽，是謂禺中，對于昆吾，是謂正中，靡于鳥次，是謂懸車，薄于虞泉，是謂黃昏，淪于蒙谷，是謂定昏。又曰：魯陽公與韓構難，戰酣，日暮，援戈而撝之，日反三舍。又曰：積陽之熱氣生火，火氣之精者為日。又曰：日中有踆烏。踆，趾也。謂三足烏也。河圖協光篇曰：積精為日。
唐	《皇甫謐年曆》曰：日者眾陽之宗，陽精外發，故日以晝明，名曰曜靈。
唐	《楚辭》曰：曒將出兮東方，照吾檻兮扶桑。檻，楯也。又曰：角宿未旦，曜靈安藏。角，東方星也。曜靈，日也。言東方未旦之時，藏其精光也。又《天問》曰：羿焉畢日，烏焉解羽。又《招魂》曰：十日並出，流金鑠石。
唐	【詩】《魏劉楨詩》曰：仰視白日光，皎皎高且懸，兼燭八紘內，物類無頗偏。
唐	《晉張載詩》曰：白日隨天迴，暾暾圓如規，踊躍湯谷中，上登扶桑枝。又詩曰：十日出湯谷，弭節馳萬里，經天曜四海，倏忽潛濛汜。
唐	《晉傅玄詩》曰：湯谷發清曜，九日棲高枝，願得並天御，六龍齊玉羈。
唐	《梁李鏡遠詩》曰：始臨東岳觀，俄昇若木枝，萍實詎儔彩，合扇且慚規，北林耿初曜，員窗鑒早曦，照庭餘雪盡，映簷溜滴垂，徘徊匝花樹，煜爚滿春池，柳陰裁靡靡，簾影復離離，曾泉豈停舍，桑榆忽在斯，迴戈安得中，長繩不可羈，沖情愛景落，清宴惜光馳，溫暉徒己荷，深心竊自知。
唐	《梁劉孝綽詠日應令詩》曰：弭節馳湯谷，照曜出扶桑，園葵一何幸，傾葉奉離光。
唐	【歌】《後漢李尤九曲歌》曰：年歲晚暮時已斜，安得力士翻日車。
唐	《晉傅玄日昇歌詠》曰：東光昇朝暘，羲和初攬轡，六龍並騰驤，逸景何晃晃，旭日照萬方，皇德配天地，神明鑒幽荒。又《三光篇》曰：三光垂象表，天地有晷度，聲和音響應，形立影自附，素日抱玄烏，明月懷靈兔。
唐	【贊】《晉郭璞十日贊》曰：十日並出，草木焦枯，羿乃控弦，仰落陽烏，可為洞感，天人懸符。唐	星
唐	
唐	《說文》曰：萬物之精，上為列星。
唐	《尚書考靈曜》曰：五星若編珠，旋璣中星星調，則風雨時。
唐	《春秋說題辭》曰：星之為言精也。陽之榮也。陽精為日，日分為星，故其字日生為星。
唐	《尚書洪範》曰：庶民為星，星有好風，星有好雨，月之從星，則以風雨。月經于箕則多風，離于畢則多雨也。
唐	《周禮》曰：保章氏，掌天星，以志日月星辰之變動，以觀天下之遷，辨其吉凶，以星土辨九州之地，所封之域，皆有分星，以觀妖祥。
唐	《左氏傳》曰：魯莊公七年夏四月辛卯，夜，恆星不見，夜明也。夜中，星隕如雨，與雨偕也。
唐	《春秋運斗樞》曰：北斗七星，第一天樞，第二旋，第三機，第四權，第五衡，第六開陽，第七搖光，第一至四為魁，第五至第七為摽，摽合為斗，居陰布陽，故稱北。
唐	《尚書中候》曰：帝堯即政，景星出翼。
唐	《禮稽命徵》曰：作樂制禮，得天心，則景星見。
唐	《春秋元命苞》曰：嘉置弧北指一大星為老人星，治平則見，見則王壽，常以秋分，候之南郊。
唐	《論語讖》：仲尼曰：吾聞堯率舜等遊首山，觀河渚，有五老飛為流星，上入昴。
唐	《莊子》曰：傅說得之以相武丁，奄有天下，乘東維，騎箕尾，而比於列星。
唐	《尸子》曰：自井中視星，所見不過數星，自丘上以望，則見始出也。非明益也。勢使然也。私心，井中也。公心，丘上也。
唐	《呂氏春秋》曰：宋景公時，熒惑在心，公召子韋問焉。子韋曰：禍當君，雖然，可移於宰相。公曰：宰相所與治國家也。曰：移於民。公曰：民死，寡人將誰為君。曰：可移於歲。公曰：歲饑民餓必死，為人后而殺其民，誰以我為君乎。子韋曰：君有至德之言三，天必三賞君，熒惑必徙三舍，行七星，星當一年，君延年二十一矣。熒惑果徙三舍。
唐	《列仙傳》曰：東方朔，楚人也。後賣藥五湖，知其歲星焉。
唐	《史記》曰：天曜而景星見，景星，德星也。其狀無常，常出有道之國。
唐	《漢書》曰：五星不失行，則年穀豐昌。又曰：五星同色，天下偃兵，百姓安寧，歌舞以行，不見災疾，五穀蕃昌。
唐	《魏志》曰：桓帝時，有黃星見於楚宋之分，後五十年而公破袁紹之應。事具帝王部。
唐	《會稽典錄》曰：嚴遵字子陵，與世祖俱受業長安，建武五年，下詔徵遵，設樂陽明殿，命宴會，暮留宿，遵以足荷上，其夜客星犯天子宿，明旦，太史以聞。上曰：此無異也。昨夜與嚴子陵俱臥耳。
唐	《孫氏瑞應圖》曰：景星者，大星也。狀如半月，生於晦朔，助月為明，王者不敢私人則見。又曰：王者承天，則老人星臨其國。
唐	《李郃傳》曰：公好天文之術，和帝遣使者觀風俗，有二使向益州，夏月，郃露坐。問二人曰：君發京師，寧知二使何時發。二人驚問曰：何以知之。公指星曰：有二使星來向益部。
唐	《續晉陽春秋》曰：桓玄庶母馬氏，本袁真之妓也。與同列薛氏郭氏夏夜同出，月下有銅瓮，水在其側，見一流星墮瓮中，驚喜共視，星如二寸火珠，於水底冏然明淨。乃相謂曰：此吉祥也。當誰應之，於是薛郭更以瓢杓接取，並不得，馬最後取，星正入瓢中，便飲之，既而若有感焉。俄而懷玄，玄雖篡位不終，而數年之中，榮貴極矣。
唐	《異苑》曰：陳仲弓從諸子姪造荀季和父子，于時德星聚，太史奏，五百里內有賢人聚。
唐	【詩】《晉傅玄眾星詩》曰：朗月並眾星，日出擅其明，冬寒地為裂，春和草木榮，陽德雖普濟，非陰亦不成。又詩曰：東方大明星，光景照千里，少年捨家遊，思心晝夜起。
唐	《北齊邢子才賀老人星詩》曰：瑞動星光照，化穆月輪重，庶徵符祉籙，將以贊時邕。
唐	【贊】《晉郭璞星圖贊》曰：茫茫地理，粲爛天文，四靈垂象，萬類群分，眇觀六沴，咎徵惟君。
唐	【表】《晉傅玄賀老人星表》曰：老人星見，揮景光明，聖主壽延，享祚元吉，自天之祐，莫不抃舞。又《賀老人星表》曰：老人星見，體色光明，嘉占元吉，弘無量之祐，隆克昌之祚，普天同慶，率土含歡。
唐	《晉卞壼賀老人星表》曰：陛下聖德應乾，嘉瑞屢臻，玄象垂耀，老人啟徵，萬壽無疆。
唐	《晉王述慶老人星表》曰：老人星見，光色明朗，玄象暉煥，表爾休祥，率土民庶，慶賴罔極。北齊邢子才賀老人星表曰：冥貺未已，靈應猶臻，以某夜老人星見，達旦揚光，經旬未滅，雖三星共色，五老同遊，擬之於此，故無與匹，自非玄風感極，聖敬迴天，何能使休徵祕祉，相尋而至，故以朝夕相趍，史無停筆。唐	月
唐	
唐	《釋名》曰：月，闕也。滿則缺也。晦，灰也。月死為灰，月光盡似之也。朔，蘇也。月死復蘇生也。弦，月半之名也。其形一旁曲，一旁直，若張弓弦也。望，月滿之名也。日月遙相望者也。
唐	《廣雅》曰：夜光謂之月。
唐	《山海經》曰：大荒之中，有方山，日月所出入也。
唐	《五經通義》曰：月中有兔與蟾蜍何，月，陰也。蟾蜍，陽也。而與兔並明，陰係陽也。
唐	《文選》：月上軒而飛光。
唐	《乾鑿度》曰：月三日成魄，八日成光，蟾蜍體就，穴鼻始明。穴，決也。決鼻，兔也。
唐	《尸子》曰：使星司夜，月司時，猶使雞司晨也。
唐	《尚書大傳》曰：晦而月見西方謂之眺。眺，條也。條健，行疾貌也。朔而月見東方謂之側匿。側匿猶縮懦也。行遲貌也。
唐	《禮記》曰：月者三日成魄，三月而成時。
唐	《史記天官書》曰：月行中道，安寧和平。又曰：太陰之精上為日，月者，天地之陰，金之精也。
唐	《禮含文嘉》曰：君致尊而制命，則日月貞明。
唐	《春秋孔演圖》曰：仁義之道，日月循緯。
唐	《漢書》曰：元后母李氏，夢月入其懷而生后。
唐	《禮斗威儀》曰：政太平則月圓而多輝，政升平則月清而明。
唐	張衡《靈憲》曰：月者陰精之宗，積而成獸，象蜍兔。又曰：姮娥奔月，是為蟾蜍。
唐	《淮南子》曰：月，天之使也。積陰之寒氣，大者為水，水氣之精者為月。又曰：月者陰之宗，是以月毀而魚腦減。又曰：羿請不死之藥於西王母，姮娥竊之奔月宮，姮娥，羿妻也。服藥得仙，奔入月中為月精。又曰：畫隨灰而月暈闕。以蘆灰隨暈環，闕其一面，則月暈亦闕於上也。又曰：方諸見月，則津而為水。方諸，陰燧大蛤也。熟摩拭令熱，以向月，則水生，銅盤受之，下水數石也。
唐	《呂氏春秋》曰：月群陰之本，月望則蚌蛤實，群陰盈，月晦則蚌蛤虛，群陰揫，夫月形于天，而群陰化為川。又曰：月纏二十八宿。
唐	《文子》曰：百星之明，不如一月之光。
唐	《京房易飛候》曰：正月有偃月，必有嘉王。
唐	《皇甫謐年曆》曰：月群陰之宗，光內日影以霄曜，名曰夜光。
唐	《物理論》曰：京房說，月與星至陰也。有形無光，日照之乃光，如以鏡照日，而有影見。
唐	《舊曆說》曰：日猶火也。月猶水也。火則施光，水則含影，故朏生於向日，魄生於背日，當日則光盈，近日則明滅。
唐	《楚辭》曰：夜光何德，死而又育，厥利維何，顧兔在腹。又曰：何泛濫之浮雲，欻擁蔽於明月，思耿耿而願見，然陰曀而不達。
唐	《傅咸擬天問》曰：月中何有，白兔擣藥，興福降祉。
唐	【詩】《晉陸機詩》曰：安寢北堂上，明月入我牖，照之有餘煇，攬之不盈手。
唐	《宋孝武帝齋中望月詩》曰：褰幕蕩暄氣，入夜漸流清，微微風始發，曖曖月初明，思因往物深，悲以歸雲盈。
唐	《宋鮑照翫月詩》曰：蛾眉蔽珠櫳，玉鉤隔瑣窗，三五二八時，千里與君同，夜移衡漢落，徘徊帷幌中。
唐	《齊虞羲詠秋月詩》曰：影麗高臺端，光入長門殿，初生似玉鉤，裁滿如團扇，泛濫浮陰來，金波時不見，儻遇賞心者，照之西園宴。
唐	《梁簡文帝望月詩》曰：流輝入畫堂，初照上梅梁，形同七子鏡，影類九秋霜，桂花那不落，團扇與誰裝，空聞北窗彈，未舉西園觴。又《望月詩》曰：今夜月光來，正上相思臺，可憐無遠近，光照悉徘徊。
唐	《梁孝元帝望江中月影詩》曰：澄江涵皓月，水影若浮天，風來如可泛，流急不成圓，秦鉤斷復接，和璧碎還聯，裂紈依岸草，斜桂逐行船，即此春江上，無俟百枝然。
唐	《梁邵陵王蕭綸詠新月詩》曰：霜氛含月彩，靄靄下南樓，霧濃光若晝，雲駛影疑流。梁沈約詠月詩曰：月華臨靜夜，夜靜滅氛埃，方暉竟戶入，圓影隙中來，高樓切思婦，西園遊上才，網軒映珠綴，應門照綠苔，洞房殊未曉，清光信悠哉。
唐	《梁何遜望初月詩》曰：初宿長淮上，破鏡出雲明，今夕千餘里，雙蛾映水生，的的與沙淨，艷艷逐波輕。
唐	《梁庾肩吾和徐主簿望月詩》曰：樓上徘徊月，窗中愁思人，照雪光偏冷，臨花色轉春，星流時入暈，桂長欲侵輪，願以重光曲，承君歌扇塵。又《望月詩》曰：桂殿月偏來，留光引上才，園隨漢東蚌，暈逐淮南灰，渡河光不濕，移輪轍巨開，此夜臨清景，還承終宴杯。
唐	《梁蕭子範望秋月詩》曰：河漢東西陰，清光此夜出，入帳華珠被，斜筵照寶瑟，霜慘庭上蘭，風鳴簷下橘，獨見傷心者，孤燈坐幽室。
唐	《梁虞騫視月詩》曰：清夜未云疲，珠簾聊可發，泠泠玉潭水，映見蛾眉月，靡靡露方垂，暉暉光稍沒，佳人復千里，餘影徒揮忽。
唐	《梁劉瑗在縣中庭看月詩》曰：移榻坐庭陰，初弦時復臨，侍兒能勸酒，貴客解彈琴，柏葉生鬟內，桃花出髻心，月光移數尺，方知夜已深。
唐	《梁劉孝綽望月有所思詩》曰：秋月始纖纖，微光垂步簷，曈曨入床簟，髣彿鑑窗簾，簾螢隱光息，簾蟲映光織，玉羊東北上，金虎西南昃，長門隔清夜，高堂蒙容色，如何當此時，懷情滿胸臆。又《林下映月詩》曰：明明三五月，垂影當高樹，攢柯半玉蟾，裛葉彰金兔，茲林有夜坐，嘯歌無與晤，側光聊可書，含毫且成賦。又《望月詩》曰：輪光缺不半，扇影出將圓，流光照漭瀁，波動映淪漣。
唐	《梁鮑泉江上望月詩》曰：客行鉤始懸，此夜月將弦，川澄光尚動，流駛影難圓，蒼蒼隨遠色，瀁瀁逐漪漣，無因轉還汎，迴首眷前賢。
唐	《周王褒詠月贈人詩》曰：月色當秋夜，斜暉映薄帷，上弦如半璧，初魄似蛾眉，渡雲光忽駛，中天影更遲，高陽懷許掾，對此益相思。
唐	《隋江總賦得三五明月滿詩》曰：三五兔輝成，浮雲冷復輕，隻輪非戰反，團扇少歌聲，雲前來往色，水上動搖明，況復高樓照，何嗟攬不盈。
唐	【賦】《宋周祗月賦》曰：二氣理化，精者能鏡，陽得一以朗旦，月代終而夕映，其狀也。氣融潔而照遠，質明潤而貞虛，弱不廢照，清不激汙。
唐	《宋謝靈運怨曉月賦》曰：臥洞房兮當何悅，滅華燭兮弄曉月，昨三五兮既滿，今二八兮將缺，浮雲褰兮收泛灔，明舒照兮殊皎潔，墀除兮鏡鑑，房櫳兮澄澈。
唐	宋謝莊《月賦》曰：陳王初喪應劉，端憂多暇，悄焉疚懷，弗怡中夜，于時斜漢左界，北陸南躔，白露曖空，素月流天，沉吟齊章，慇懃陳篇，抽毫進牘，以命仲宣。仲宣跪而稱曰：臣聞日以陽德，月以陰靈，擅扶光於東沼，嗣若英於西溟，引玄兔於帝臺，集素娥於后庭，若夫氣霽地表，雲歛天末，洞庭始波，木葉微脫，菊散芳於山椒，鴈流哀於江瀨，升清質之悠悠，降澄暉之靄靄，列宿掩縟，長河韜映，柔祇雪凝，圓靈水鏡，連觀霜縞，周除冰淨。歌曰：美人邁兮音塵闕，隔千里兮共明月，臨風歎兮將焉歇，川路長兮不可越。
唐	《梁沈約八詠》：望秋月曰：秋月明如練，照曜三爵臺，徘徊九華殿，九華玳瑁梁，華榱與璧璫，以茲雕麗色，持照明月光，凝華入黼帳，清暉懸洞房，先過飛鷰戶，卻映班姬床，湛秀質兮似規，委清光兮如素，照愁軒之蓬髮，影金階之輕步，居人臨此笑以歌，別客對之傷旦暮，經衰圃，映寒叢，凝清夜，帶秋風，隨庭雪以偕素，與池荷而共紅，照玉墀之皎皎，含霜靄之濛濛，隱巖崖而半隔，出帷幌而纔通，散朱庭之奕奕，入青瑣而玲瓏。唐	雲
唐	
唐	《歸藏》曰：有白雲出自蒼梧，入于大梁。
唐	《周易》曰：雲從龍。又曰：密雲不雨，自我西郊。又曰：坎為雲。毛詩曰：英英白雲，露彼菅茅。又曰：薈兮蔚兮，南山朝躋。薈蔚，雲興也。
唐	《左氏傳》：郯子曰：黃帝以雲紀官，故為雲師而雲名。又曰：凡分至啟閉，必書雲物，為備故也。
唐	《易通卦驗》曰：冬至初陽，雲出箕，如樹木之狀，立春青陽，雲出房，如積冰，春分正陽，雲出張，如白鵠，穀雨太陽，雲出張，如車蓋，立夏初陰，雲出觜，赤如珠，夏至少陰，雲如水波，寒露正陰，雲如冠纓，霜降大陰，雲出，上如羊，下如磻石。
唐	《禮統》曰：雲者，運氣，布恩普也。
唐	《周禮》曰：保章氏，以五雲之物，辨吉凶水旱，降豐荒之祲。二至二分觀雲色，青為䖝，白為喪，赤為兵荒，黑為水，黃為豐。
唐	《禮記》曰：天降時雨，山川出雲。
唐	《東方朔傳》曰：凡占長吏不耕，當視天，有黃雲來覆車，五穀大熟。
唐	《河圖》曰：崑崙山五色雲氣。
唐	《京房易飛候》曰：視四方常有大雲，五色具，其下賢人隱，青雲潤澤蔽雲在西北，為舉賢良。
唐	《尚書大傳》曰：於時俊乂百工，相和而歌卿雲。帝舜乃唱之曰：卿雲爛兮，禮縵縵兮，日月光華，旦或旦兮。又曰：五岳皆觸石而出雲，膚寸而合，不崇朝而雨。
唐	《春秋孔演圖》曰：黃帝之將興，黃雲升於堂，文命之候，玄龍御雲，天命於湯，白雲入房。事具祥瑞部。
唐	《孝經援神契》曰：天子孝，天龍負圖，地龜出土，天孽消滅，景雲出游。事具祥瑞部。
唐	《史記》曰：若煙非煙，若雲非雲，郁郁紛紛，蕭索輪囷，是謂卿雲。事具祥瑞部。
唐	《漢書》曰：高祖在碭山，上常有雲氣。又曰：武帝封禪，晝有白雲入封中。事具祥瑞部。
唐	《漢武帝故事》曰：上禪肅然，白雲為蓋。又曰：宣帝祠甘泉，紫雲從西北來，散於殿前。事具祥瑞部。
唐	《呂氏春秋》曰：山雲草莽，水雲魚鱗，旱雲煙火，雨雲水氣，無不比類其所生以示人。
唐	《孫氏瑞應圖》曰：景雲者，太平之應也。一曰：非氣非煙，五色紛縕，謂之慶雲。事具祥瑞部。
唐	《魏志》曰：文帝生於沛國譙郡，時有雲氣青色，而圓如車蓋，當其上終日，望氣者以為至貴之證，非人臣之氣。
唐	《莊子》曰：廣成子謂黃帝曰：汝治天下，雲氣不待簇而雨。又曰：華封人謂堯曰：夫聖人鶉居而鷇食，天下有道，與物皆昌，乘彼白雲，至于帝鄉。事具人部聖篇。
唐	《孟子》曰：油然作雲，沛然下雨。
唐	《帝王世紀》曰：堯母慶都，生而神異，常有黃雲覆其上。事具帝王部堯篇。
唐	《搜神記》曰：薊子訓到洛，見公卿數十處，後數十處皆有雲起。事具神仙部。
唐	《兵書》曰：韓雲如布，趙雲如牛，楚雲如日，宋雲如車，魯雲如馬，衛雲如犬，周雲如輪，秦雲如行人，魏雲如鼠，齊雲如絳衣，越雲如龍，蜀雲如囷。
唐	《楚辭》曰：雲霏霏而承宇。又曰：青雲衣兮白霓裳。又曰：冠青雲之崔嵬。
唐	【詩】《魏文帝浮雲詩》曰：西北有浮雲，亭亭如車蓋，惜哉時不遇，忽與飄風會，吹我東南行，行行至吳會。
唐	《魏劉楨詩》曰：玄雲起高岳，終朝彌八方。
唐	《晉傅玄詩》曰：白雲翩翩翔天庭，流景髣彿非君形，白雲飄飄，捨我高翔，青雲徘徊，為我愁腸。
唐	《梁簡文帝詠雲詩》曰：浮雲舒五色，馬腦映霜天，玉葉散秋影，金風飄紫煙。
唐	《梁沈約和王中書白雲詩》曰：白雲自帝鄉，氛氳屢迴沒，蔽虧崑山樹，含吐瑤臺月，秋風西北起，飄我過城闕，城闕已參差，白雲復離離，皎潔在天漢，倒影入華池，將過丹丘野，時至碧林垂，九重迎飛鷰，萬里送翔螭。梁吳均詠雲詩曰：飄飄上碧虛，藹藹隱青林，氛氳如有意，縈鬱詎無心。又《詠雲詩》曰：白雲蒼梧來，過拂章華臺，逢河散復卷，經風合且開。
唐	【賦】《楚荀況雲賦》曰：有物於此，居則同靜，致下則動，其高以鉅，圓者中規，方者中矩，大齊天地，德厚堯禹，精微於毫毛，充盈于天宇，冬日作寒，夏日作暑。
唐	《晉陸機浮雲賦》曰：有輕虛之艷象，無實體之真形，原厥本初，浮沉混并，六律籥應，八風時邁，玄陰觸石，甘澤雱霈，勢不崇朝，露彼無外，若層臺高觀，重樓疊閣，或如鐘首之鬱律，乍似寒門之寥廓，金柯分，玉葉散，綠翹明，巖英煥，鸞翔鳳翥，鴻驚鶴奮，鯨鯢泝波，鮫鱷衝遁，朱絲亂紀，羅褂失領，飛仙凌虛，隨風遊騁，有若芙蓉群披，蕣華惣會，車渠繞理，馬腦縟文。又《白雲賦》曰：攄神景於八幽，合洪化乎煙熅，充宇宙以播象，協元氣而齊勳，發憤靈石，擢性洪流，興曜曾泉，升跡融丘，盈八紘以餘憤，雖彌天其未泄，豈假期於遷晷，邁崇朝而倏忽，紅橤發而菡萏，金翹援而含葩，神收鬼化，弼性違序，鳥殊類而比栖，獸異跡而同處，蛟引翳而並潛，龍攀鴻而雙舉，鸞舞角以軒罷，鷙企翮而延佇，長城曲蜿，采閣相扶，聳瑤臺之截嶭，構瓊闥之離婁，雄虹矯而垂天，翠鳥軒而扶日。
唐	《晉成公綏雲賦》曰：於是玄氣仰散，歸雲四旋，冰消瓦離，弈弈翩翩，去則滅軌以無跡，來則幽闇以杳冥，舒則彌綸覆四海，卷則消液入無形，或狎獵鱗次，參差交錯，上捷業以梁倚，下壘峗而相薄，狀崴嵬其不安，吁可畏而欲落，或粲爛綺藻，若畫若規，繁縟成文，一績一離，或繡文錦章，依微要妙，綿邈凌虛，輕翔浮漂。
唐	《晉楊乂雲賦》曰：天地定位，淳和肇分，剛柔初降，陰陽煙熅，於是山澤通氣，華岱興雲，則縹緲翩綿，鬱若升煙，蹇槃縈以詰屈兮，若虯龍之蟠蜿，嶷岐岐以岳立兮，狀有似乎列仙，東西絡繹，南北油裔，隨風徘徊，流行菴藹，豁兮仰披，杳兮四會，凝寒冰於朱夏，飛素雪於玄冥，灑膏液於天漢，騰鴻泉於泰清，乾坤以之交泰，品物以之流形，江海以之深滿，川谷以之豐盈，毛羽以之光澤，草木以之葩榮，萌芽以之挺殖，苗秀以之積成，始於觸石而出，膚寸而征，終於霑濡六合，浸潤群生，蕩滌塵穢，含吐嘉祥，施暢凱風，惠加春陽，擬神化於后土，與三曜兮齊光。
唐	【贊】《魏陳王曹植吹雲贊》曰：天地變化，是生神物，吹雲吐潤，浮氣蓊鬱。唐	風
唐	
唐	《爾雅》曰：四氣和為通正，謂之景風，南風謂之凱風，東風謂之谷風，北風謂之涼風，西風謂之泰風。
唐	《尚書》曰：休徵，曰聖，時風若。若，順也。君能通理，則曰風順時也。又曰：周公居東二年，天大風，禾盡偃，大木斯拔，王啟金縢之書，迎周公，天乃返風，禾盡起。
唐	《左氏傳》曰：六鶂退飛過宋都，風也。
唐	《老子》曰：飄風不終朝。毛詩曰：習習谷風，以陰以雨。又曰：終風且曀。終日而風為終風。又曰：凱風自南，吹彼棘心。南風謂之凱風。又曰：冬日烈烈，飄風發發。
唐	《禮記》曰：立冬之日，東風解凍。
唐	《禮稽命徵》曰：出號令，合民心，則祥風至。
唐	《孝經援神契》曰：德至八方，則祥風至。
唐	《尚書大傳》曰：舜將禪禹，八風脩通。又曰：成王時，越裳重譯而來朝。曰：久矣天之無烈風迅雨，意中國有聖人乎。
唐	《莊子》曰：列子御風而行，泠然，旬有五日而後反。
唐	《國語》曰：海鳥爰居，止於魯國東門之外，三日。展禽曰：今其有災乎。是歲也。海多大風。
唐	《荊州星占》曰：箕星一名舌，動則大風至。
唐	《風俗通》曰：飛廉，風伯也。風師，箕星也。
唐	《管公明傳》曰：公明言樹上已有少女微風，其雨應至矣。事具雨部。
唐	《周生列子》曰：夫獦葉之風，不應八節。
唐	《風土記》曰：六月則有東南長風，俗名黃雀，長風時，海魚變為黃雀，因為名也。
唐	《括地圖》曰：奇肱氏能為飛車，從風遠行，湯時，西風吹奇肱車至於豫州，湯破其車，不以示民，十年，西風至，乃復使作車，遣歸，去玉門四萬里。
唐	《論衡》曰：儒者論太平瑞應，皆言五日一風，風不鳴條。
唐	《述征記》曰：長安宮南有靈臺，有相風銅烏，或云，此烏遇千里風，乃動。
唐	《神仙傳》曰：葛玄行，遇神廟，乘車不下，須臾，有大風逐玄，埃塵漲天。玄大怒曰：小邪敢爾，即舉手指風，風便止。
唐	劉欣期《交州記》曰：風母，出九德縣，似猿，見人若慚，屈頸，打殺，得風還活。
唐	《風俗通》曰：風或清明來久長，不搖樹本枝葉，離地二三丈者，此有龍德在其下，風或清，不及地二三尺者，此君子之風。
唐	《楚辭》曰：光風轉蕙汎崇蘭。事具草部。又曰：嫋嫋兮秋風，洞庭波兮木葉下。
唐	《十洲記》曰：炎州，在南海中，上有風生獸，似豹，青色，狀如狸，以鐵椎鍛其頭，數十下乃死，張其口向風，須臾而起。
唐	【詩】《晉庾闡江都遇風詩》曰：天吳踊靈壑，將駕奔冥霄，飛廉振折木，流景登扶搖，洪川佇宿浪，躍水迎晨潮，仰眄蹙玄雲，俯聽聒悲飆。
唐	《梁簡文帝詠風詩》曰：飄颻散芳勢，汎漾下蓬萊，傳涼入鏤檻，發氣滿瑤臺，委禾周邦偃，飛鶂宋都迴，亟搖故葉落，屢蕩新花開，暫舞驚鳧去，時送橤香來，已拂巫山雨，何用卷寒灰。
唐	《梁孝元帝詠風詩》曰：樓上起朝粧，風花下砌傍，入鏡先飄粉，翻衫好染香，度舞飛長袖，傳歌共繞梁，欲因吹少女，還捋拂大王。
唐	《梁劉孝綽詠風詩》曰：嫋嫋秋聲，習習春吹，鳴茲玉樹，煥此銅池，羅帷自舉，袖衿乃披，慚非楚侍，濫賦雄雌。
唐	《梁王臺卿詠風詩》曰：侵望不可識，去來非有情，乍見珠簾卷，時覺洞房清，暫拂蘭池上，瀲淡玉塵生，一辨雄雌異，還惡庶人輕。
唐	《梁何遜詠風詩》曰：可聞不可見，能重復能輕，鏡前飄落粉，琴上響餘聲。
唐	《梁庾肩吾詠風詩》曰：宋地鶂飛初，湘川鷰起餘，掃壇聊動竹，吹薤欲成書，蒼梧洞猶在，合浦樹應疏，陽烏一轉翅，千里定非虛。
唐	《梁賀文摽詠春風詩》曰：排簾動輕幔，汎水拂垂楊，本持飄落橤，翻送舞衣香。
唐	《陳祖孫登詠風詩》曰：颻颺楚王宮，徘徊繞竹叢，帶葉俱吟樹，將花共舞空，飄香雙袖裏，亂曲五絃中，試上高臺聽，悲響定無窮。
唐	【賦】楚宋玉《風賦》曰：楚襄王遊蘭臺之宮，宋玉景差侍，有風颯然而至，王乃披襟而當之。曰：快哉此風，寡人與庶人共者耶。宋玉對曰：夫風生於地，起於青蘋之末，侵淫谿谷，盛怒於土囊之口，緣於太山之阿，舞於松柏之下，故其清涼雄風，則飄舉升降，乘凌高城，入于深宮，徘徊於桂椒之間，翱翔於激水之上，獵蕙草，離秦衡，概新夷，被稊楊，北上玉堂，經于洞房，故其風清清泠泠，愈病析酲，發明耳目，寧體便人，此所謂大王之雄風也。夫塕然起於窮巷之間，動沙塸，吹死灰，此所謂庶人之雌風也。
唐	《後漢趙壹迅風賦》曰：惟巽卦之為體，吐坤氣而成風，纖微無所不入，廣大無所不充，經營八荒之外，宛轉毫毛之中，察本莫見其始，揆末莫睹其終，啾啾颼颼，吟嘯相求，阿那徘徊，聲若歌謳，摶之不可得，繫之不可留。
唐	《晉李充風賦》曰：尋之不見其終，迎之莫知其來，四方為之易位，八維為之輪迴，遊聚則天地為一，消散則六合洞開。
唐	《晉陸沖風賦》曰：爰太玄之遐始，惟浮沉之剖分，詳乾坤之至德，莫風氣之獨尊，配無形於大象，化萬品于煙熅，釋凝潤於黃壤，降霈澤於蒼元，生無常域，潛無定棲，擢昧聚發，尋虛散歸，肆六合以騁邁，括毫毛而徘徊，引沉性於未萌，挫登形於已就，宣剛柔之流化，導四氣之靈候，若乃祝融司節，炎精赫弈，歛朱脣而長嘯，承音響而來薄，猥煽熠以盈扉，洌纏綿以結幕，九域蕩搖，區宇揮霍。
唐	《晉湛方生風賦》曰：有氣曰風，出自幽冥，蕭然而起，寂爾而停，雖宇宙之宏遠，倏俄頃而屢經，同神功於不疾，等至道於無情，胡馬感而增思，風母殞而復生，啟慘冬之潛蟄，達青春之勾萌，因嚴霜以厲威，順和澤以開榮，故君德喻其靡草，風人假以為名，及其猛勢將奮，屯雲結陰，洪氣鬱彿，殷雷發音，勃然鼓作，拂高陵深，天無澄景，嶺無停林，六鶂為之退飛，萬竅為之哀吟，亦有飄泠之氣，不疾不徐，飀飀微扇，舋舋清舒，王喬以之控鵠，列子以之乘虛，若乃春惠始和，重褐初釋，遨步蘭皋，遊眄平陌，響詠空嶺，朗吟竹柏，穆開林以流惠，疏神襟以清滌，軒濠梁之逸興，暢方外之冥適。
唐	《晉江逌風賦》曰：惟渾成之既載兮，統天地以資始，網宇宙以結羅兮，洞萬形而通紀，莫適柔健，靡測陰陽，於音罔徵，在體無方，假姿眾象，借韻宮商，若颸厲狂震，觸物怒號，卷揚江海，迴拔陵崤，巨鶂迸懾以退翼，爰居喪宿而遐逃。
唐	《晉王凝之風賦》曰：起玄朔之重雲，驅東極之洪濤，越四溟而蓬勃，經五嶺而蕭條，其鼓水也。無川不涉，靡流不往，溟海天迴，江湖雲蕩。
唐	《齊王融擬風賦》曰：奄兮日采之既移，忽兮群景之將馳，靡輕筠之碧業，泛曾松之翠枝，總高羽而蕭瑟，韻珠露之參差，此烈士之英風，長寥亮其如斯。
唐	《齊謝朓擬風賦》曰：開翠帷之影藹，響行珮之輕鳴，揚淮南之妙舞，發齊后之妍聲，子雲寂寞，叔夜高張，煙霞洞色，苓荑結芳，斯則幽人之風也。梁沈約擬風賦曰：若夫搖玉樹，響金扉，拂九層之羽蓋，轉八鳳之珠旂，時卷瑤臺翠帳，乍動佚女輕衣，此蓋羽客之仙風也。又《八詠》曰：臨春風，春風起春樹，遊絲曖如網，落花雰似霧，先汎天津池，還過細柳枝，蝶逢飛搖漾，鷰值羽參差，揚桂旆，動芝蓋，開燕裾，吹趙帶，趙帶飛參差，燕裾合復離，容儀已照灼，春風復迴薄，氛氳桃李花，青跗含素萼，既為風所開，復為風所落，搖綠蔕，扤紫莖，舞春雪，雜流鶯，迎行雨於高唐，送歸鴻於碣石，拂明鏡之冬塵，解羅衣之秋襞，既鏗鏘以動珮，又氛氳而流射，始搖盪以入閨，終徘徊而緣隙，明珠簾於繡戶，散芳塵於綺席，佳人不在茲，春風為誰惜。唐	虹
唐	
唐	《禮記月令》曰：季春之月，虹始見，孟冬之月，虹藏不見。
唐	《釋名》曰：虹，陽氣之動，虹，攻也。純陽攻陰氣也。又曰：夫人陰陽不合，婚姻錯亂，淫風流行，男女互相奔隨之時，此則氣盛，故以其盛時合之也。
唐	《說文》曰：霓，屈虹，青赤，或白色，陰氣也。
唐	《毛詩》曰：螮蝀在東，莫之敢指，一名挈貳。
唐	《河圖稽曜鉤》曰：鎮星散為虹蜺，春秋運斗樞，樞星散為虹蜺。
唐	《尚書考靈曜鄭玄注》曰：日旁氣白者為虹。
唐	《莊子》曰：陽炙陰為虹。
唐	《黃帝占軍訣》曰：攻城，有虹從外南方入飲城中者，從虹攻之勝，白虹繞城不匝，從虹所在乃擊。
唐	蔡邕《月令章句》曰：虹，螮蝀也。陰陽交接之氣，著於形色者也。雄曰虹，雌曰蜺，蜺常依陰雲而晝見於日衝，無雲不見，大陰亦不見，率以日西見於東方，故詩云，螮蝀在於東，蜺常在於旁，四時常有之，唯雄虹見藏有月。
唐	《戰國策》曰：唐睢謂秦王曰：聶政刺韓樏，白虹貫日。
唐	《列士傳》曰：荊軻為燕太子謀刺秦王，白虹貫日。
唐	《異苑》曰：古者有夫妻，荒年菜食而死，俱化成青絳，故俗呼美人虹。又曰：晉陵薛願，義熙初，有虹飲其釜澳，噏響便竭，願輦酒灌之，隨投隨涸，便吐金滿器，於是災弊日祛，而豐富歲臻。
唐	《楚辭天問》曰：白蜺嬰茀，胡為此堂。蜺，雲之有色，似龍，茀，白雲萎蛇者也。又曰：虹蜺紛其朝覆兮，夕淫淫而霖雨。
唐	【賦】《梁江淹赤虹賦》曰：俄而赤蜺電出，蚴虯神驤，曖昧以變，依稀不常，非虛非實，乍滅乍光，赩赫山頂，照燎水陽，雖圖緯之有載，曠世識之未逢，既咨嗟而躑躅，聊周流而從容，餘形可覽，殘色未去，曜萎蕤而在草，映青蔥而結樹，霞晃朗而下飛，日通籠而上度。
唐	【詩】《董思恭詠虹詩》曰：春暮萍生早，日落雨飛餘，橫彩分長漢，倒色媚青渠，梁前朝影出，橋上晚光舒，願逐旌旗轉，飄飄侍直廬。
唐	《蘇味道詠虹詩》曰：紆餘帶星渚，窈窕架天潯，空因壯士見，還共美人沈，逸勢含良玉，神光藻瑞金，獨留長劍彩，終負昔賢心。唐	雨
唐	
唐	《爾雅》曰：暴雨謂之凍，小雨謂之霢霂，久雨謂之霪，霪謂之霖。
唐	《管子》曰：春秋祭五政。一曰：論幼孤，赦有罪。二曰：賦爵列，授祿位。三曰：修溝洫，復亡人。四曰：治封疆，正阡陌。五曰：無殺麑●，無絕華萼，五政苟時，春雨乃來。
唐	《尸子》曰：神農氏治天下，欲雨則雨，五日為行雨，旬為穀雨，旬五日為時雨，正四時之制，萬物咸利，故謂之神。
唐	《東觀漢記》曰：沛獻王輔，善京氏易，永平五年，少雨，上御雲臺卦，自以周易林占之。其繇曰：蟻封穴戶，大雨將至，以問輔。輔曰：蹇，艮下坎上，艮為山，坎為水，山出雲為雨，蟻穴居，時雨將至，故以蟻為興居。
唐	黃子發《相雨書》曰：常戊申日，候日欲入時，日上有觀雲，不問大小，視四方黑者大雨，青者小雨。
唐	《戰國策》曰：魏文侯與虞人期獵，是日飲酒樂，天雨。文侯曰：雖樂，豈可不一會期哉。乃往。事具獵部。
唐	《楚辭》曰：雷填填兮雨冥冥，令飄風兮先駈，使凍雨兮灑塵。
唐	《尚書大傳》曰：天之無烈風淫雨，意中國有聖人乎。淫雨謂之霖。
唐	《河圖帝通紀》曰：雨者，天地之施也。
唐	《曾子》曰：天地之氣和則雨。
唐	《山海經》曰：為應龍之狀，乃得大雨。
唐	《尚書洪範》：休徵，曰肅時雨若。君仁敬則時雨從之。
唐	《毛詩》曰：有渰萋萋，興雲祁祁，雨我公田，遂及我私。又曰：月離于畢，俾滂沱矣。
唐	《左氏傳》：衛大旱，卜有事於山川，不吉。甯莊子曰：昔周饑，剋殷而年豐，今邢無道，諸侯無伯，天其或者欲使衛討邢乎。從之，師興而雨。
唐	《家語》曰：齊有一足之鳥，飛公朝，下于殿前，舒翅而跳，齊侯遣使訪孔子。孔子曰：此鳥名商羊，昔童兒有屈其一腳，振訊兩臂而跳。且謠曰：天將大雨，商羊鼓舞，今齊有之，其應至，將有水為災。
唐	《老子》曰：驟雨不終日。
唐	《春秋說題辭》曰：一歲三十六雨，天地之氣宣，十日小雨，應天文，十五日大雨，以斗運也。
唐	《山海經》曰：羽山其上多雨，而符陽之山多怪雨，雲風之所出也。
唐	《莊子》曰：時雨降矣。而猶浸灌，不亦勞乎。又曰：宋景公時，大旱三年，卜之，以人祠乃雨。公下堂頓首曰：吾所以求雨，將自當之，言未卒，天下大雨方千里者何，德於天而惠於民也。
唐	《六韜》曰：文王問散宜生，卜伐殷，吉乎。曰：不吉，鑽龜，龜不兆，數蓍，蓍不交而如折，將行之日，雨，輜重車至軫，行之日，幟折為三。散宜生曰：此凶，四不祥，不可舉事。太公進曰：是非子之所知也。祖行之日，雨輜重車至軫，是洗濯甲兵也。
唐	《鹽鐵論》曰：周公太平之時，雨不破塊，旬而一雨，必以夜。
唐	《列仙傳》曰：赤松子者，神農時雨師也。事具仙部。
唐	謝承《後漢書》曰：百里嵩為徐州刺史，境遭旱，嵩行部，傳車所經，甘雨輒至。事具職官部刺史篇。
唐	《管輅別傳》曰：輅過清河太守，時天旱。輅曰：今夕當雨，樹中已有少女微風，樹間又有陰鳥和鳴，又少男風起，眾鳥亂翔，其應至矣。須臾，風雲興，玄氣四合，大雨注傾。
唐	《風俗通》曰：玄冥，雨師也。
唐	《論衡》曰：道至天者，祥風起，甘雨降，雨霽而陰曀者，謂之甘雨。
唐	《風土記》曰：六月有大雨，名濯枝雨。
唐	《益部耆舊傳》曰：趙瑤為閬中令，遭旱，請雨於靈星，應時大雨。
唐	《楚國先賢傳》曰：樊英忽謂學者曰：成都市火甚盛，因含水西向漱之，後有從蜀郡來者，云是日大火，須臾大雨，火遂滅。事具火部。
唐	【詩】《魏陳王曹植喜雨詩》曰：天覆何彌廣，苞育此群生，棄之必憔悴，惠之則滋榮，慶雲從北來，鬱述西南征，時雨中夜降，長雷周我庭，嘉種獲膏壤，登秋畢有成。
唐	《魏阮瑀詩》曰：苦雨滋玄冬，引日彌且長，丹墀自殲殪，深樹猶沾裳，客行易感悴，我心摧已傷，登臺望江沔，陽侯沛洋洋。
唐	《晉張載霖雨詩》曰：霖雨餘旬朔，濛昧日夜墜，何以解愁懷，置酒招親類，悲歌結流風，逸響迴秋氣。
唐	《晉張協苦雨詩》曰：黑蜧躍重川，商羊舞野庭，飛廉應南箕，豐隆迎號屏，雲根臨八極，雨足灑四溟，霖瀝過二旬，散漫亞九齡，階下伏泉踴，堂上水苔生，尺燼重尋桂，紅粒貴瑤瓊。又《雜詩》曰：金風扇素節，丹霞啟陰期，騰雲似涌煙，密雨如散絲，寒花發黃彩，秋草含綠滋。又《雜詩》曰：朝霞迎白日，丹氣臨陽谷，翳翳結繁雲，森森散雨足。
唐	《晉傅玄詩》曰：徂暑未一旬，重陽翳朝霞，厥初月離畢，積日遂滂沱，屯雲結不解，長溜周四阿，霖雨如倒井，黃潦起洪波，湍深激牆隅，門庭若決河，炊爨不復舉，灶中生蛙蝦。
唐	《宋謝莊喜雨詩》曰：鵝起知風舞，礎潤識雲流，洌泉承夜湛，零雨望晨浮，合穎行盛茂，分穗方盈疇。
唐	《宋謝惠連喜雨詩》曰：朱明振炎氣，溽暑扇溫飆，羨彼明月輝，離畢經中宵，思此西郊雲，既雨盈崇朝，上天愍憔悴，商羊自吟謠。
唐	《宋鮑照喜雨詩》曰：營社達群陰，屯宮掩積陽，族雲飛泉室，震風沉羽鄉，升雰浹地維，傾潤瀉天潢，彌木抽翠條，炎卉耀朱芳，關市欣九賦，京廩開萬箱。又《苦雨詩》曰：連陰積澆灌，滂沱下霖亂，沉雲日夕昏，驟雨淫朝旦，蹊濘走獸希，枝寒鳥飛晏，密霧冥下溪，聚雲屯高岸。
唐	《齊謝朓觀雨詩》曰：朔風吹飛雨，蕭條江上來，既灑百常觀，復集九成臺，空濛如薄霧，散漫似輕埃。
唐	《梁簡文帝賦得入階雨詩》曰：細雨階前入，灑砌復沾帷，漬花枝覺重，濕鳥翻飛遲，儻令斜日照，併欲似遊絲。
唐	《梁孝元帝詠細雨詩》曰：風輕不動葉，雨細未沾衣，入樓如霧上，拂馬似塵飛。
唐	《梁劉苞望夕雨詩》曰：崇朝遘行雨，薄晚屯密雲，緣階起素沫，竟水散圓文，河柳低未舉，山桃落已芬，清樽久不薦，淹流遂待君。
唐	《梁虞蹇擬雨詩》曰：清風送涼氣，薄暮蕩炎氛，虹照漣漪水，電出嵯峨雲，落暉散長足，細雨織斜文。
唐	《梁劉孝綽秋雨臥疾詩》曰：賈君徭役少，潘生民務稀，及此同多暇，高臥掩重闈，寂寂榆桑晚，滂沱曀不晞，電隙時光帳，風簾乍扣扉。
唐	《梁劉孝威和皇太子春林晚雨詩》曰：雲樹交為密，雨日共成虹，電舒長男氣，枝搖少女風，葉珠垂滴水，檐繩下溜空，蝶濡飛不颺，花沾色更紅，明離信養德，能事畢春宮，誰堪偶鳳吹，唯有浮丘公。又望雨詩曰：清陰蕩暄濁，飛雨入階廊，瞻空亂無緒，望霤耿成行，交枝含晚潤，雜葉帶新光，浮芥離還聚，沿漚滅復張，浴禽飄落毳，亂荇散餘香，寄言楚臺客，雄風詎獨涼。
唐	《梁庾肩吾從駕喜雨詩》曰：西岳浮樽桂，東皇事浴闌，赦詔還京兆，歸神出灌壇，濕風含洒氣，陰雲助麥寒，典農欣受職，治粟喜當官，復此隨車雨，民知天可安。
唐	《梁朱超對雨詩》曰：當夏苦炎埃，習靜對花臺，落照依山盡，浮涼帶雨來，重雲吐飛電，高棟響行雷，灑樹輕花發，滴沼細萍開，泛沫榮階草，奔流起砌苔。
唐	《北齊劉逖對雨有懷詩》曰：重輪宵犯畢，行雨旦浮空，細落疑含霧，斜飛覺帶風，濕槐仍足綠，沾桃更上紅，無由似玄豹，縱意坐山中。
唐	《周庾信和趙王喜雨詩》曰：玄霓臨日谷，封蟻對雲臺，投地欲起電，倚柱稍驚雷，白沙如濕粉，蓮花類玉杯，驚鳥灑翼度，濕鴈斷行來，浮橋七星起，高堰六門開，厥田終上上，原野自莓莓。又《喜雨詩》曰：離光初繞電，震氣始乘雷，雲逐魚鱗起，渠隨龍骨開，崩沙雜水去，臥樹擁槎來，嘉苗雙合穎，熟稻再含胎。又《對雨詩》曰：繁雲猶暗嶺，積雨未開庭，階含侵角路，鑊滿溜疏萍，濕楊生細椹，爛草變初螢，徒勞看蟻封，無事祀靈星。
唐	《陳陰鏗閑居對雨詩》曰：四溟飛旦雨，三徑絕來遊，震位雷聲發，離宮電影浮，山雲遙似帶，庭葉近成舟，茅簷下亂滴，石竇引環流，寄言一高士，如何麥不收。又詩曰：蘋藻降靈祗，聰明諒在斯，觸石朝雲起，從星夜月離，八川奔巨壑，萬頃溢澄陂，綠野含膏潤，青山帶濯枝，嘉禾方合穎，秀麥已分岐，寄語紛綸學，持竿詎必知。
唐	【賦】《魏文帝愁霖賦》曰：脂余車而秣馬，將言旋乎鄴都，玄雲黯其四塞，雨濛濛而襲予，塗漸洳以沉滯，潦淫衍而橫湍，豈在余之憚勞，哀行旅之艱難，仰皇天而太息，悲白日之不暘，思若木以照路，假龍燭之末光。
唐	《魏陳王曹植愁霖賦》曰：迎朔風而爰邁兮，雨微微而逮行，悼朝陽之隱曜兮，怨北辰之潛精，車結轍以盤桓兮，馬躑躅以悲鳴，攀扶桑而仰觀兮，假九日於天皇，瞻沉雲之泱漭兮，哀吾願之不將。又《愁霖賦》曰：夫何季秋之淫雨兮，既彌日而成霖，瞻玄雲之晻晻兮，聽長霤之淋淋，中宵夜而歎息，起飾帶而撫琴。
唐	《魏應瑒愁霖賦》曰：聽屯雷之恆音兮，聞左右之歎聲，情慘憒而含欷兮，起披衣而遊庭，三辰幽而重關，蒼曜隱而無形，雲曖曖而周馳，雨濛濛而霧零，排房帳而北入，振蓋服之沾衣，還空床而寢息，夢白日之餘暉，惕中●而不效兮，意悽悷而增悲。
唐	《晉潘尼苦雨賦》曰：氣觸石而結蒸兮，雲膚合而仰浮，雨紛射而下注兮，潦波湧而橫流，豈信宿之云多，乃踰月而成霖，瞻中塘之浩汗，聽長霤之涔涔，始蒙瀎而徐墜，終滂霈而難禁，悲列宿之匿景，悼太陽之幽沉，雲暫披而驟合，雨乍息而亟零，旦漎漎以達暮，夜淋淋以極明，黿鼉遊於門闥，蛙蝦嬉乎中庭，懼二源之并合，畏黔首之為魚，處者含瘁於窮巷，行者歎息於長衢。
唐	《晉陸雲愁霖賦》曰：在朱明之季月，反極陽之重陰，興介丘之膚寸，墜崩雲之洪沉，谷風扇而攸遠，苦雨播而成淫，天泱漭以懷慘，民嚬蹙而愁霖，於是天地發揮，陰陽交激，萬物混而同汲，玄黃浩而無質，雷憑虛以振庭，電凌牖而曜室，霤鼎沸以駿奔，潦風馳而競疾，豈南山之暴躋，將溟海之暫溢，毒其雨之未晞，悲夏日之方永，瞻大晨以積息，仰天衢而引領。
唐	《晉傅咸患雨賦》曰：夫何遠寓之多懷，患淫雨之有經，自流火以迄今，歷九旬而無寧，庶太清之垂曜，睹日月之光明，雲乍披而旋合，霤暫輟而復零，將收雷之要月，棄嘉穀於已成，前渴焉而不降，後患之而弗晴，惟二儀之神化，奚水旱之有并，湯亢陽於七載兮，堯洪汎乎九齡，天道且猶若茲，況人事之不平。又《喜雨賦》曰：於是祀融熾景，羲和警轡，亢陽火憤，野無生類，悠悠億兆，同茲慘悴，伊我皇之仁德兮，配燾育於二儀，屢刻躬而勤政兮，廣請禱於靈祗，孰謂天高，其聽不遼，孰謂神遠，厥應孔昭，潔齊致虔，于茲三朝，陰鬱怫而騰起，陽菴薆而自消，飛廉扇谷風之翼翼，靈嶽興慶雲之飄颻，遂乃重陰四會，溟邈無垠，方中降雨，亙夜迄今，生我百穀，粒我蒸民，昔洪水滔天於唐堯之朝，亢旱為災於殷湯之世，下民其咨，莫能俾乂，歷稔九七，僅免斯害，猶以疇咨為美談，躬禱為勳代。
唐	《晉成公綏陰霖賦》曰：百川泛濫，潢潦橫流，沉灶生鼃，中庭運舟。又《時雨賦》曰：兩儀協合，二氣煙熅，洪川起波，名山興雲。
唐	《宋傅亮喜雨賦》曰：惟二儀之順動，數有積而時偏，墊襄陵於唐籍，慼雲漢於周篇，匪叔葉之或遘，在盛王其固然，伊元嘉之初載，肇休明於此年，懿玉燭之方熙，慍積陽之獨愆，涸涼泉於井谷，委嘉穎於中田，嗟我皇之翼翼，悵臨朝而輟娛，踵沖謙於禹湯，協至誠於在余，且東作之未晏，庶雨露之夙濡，遵懸子徙廛，尤魯侯之焚巫，祗桑林之六禱，修季宰之再雩，誠在幽其必貫，感何遠而不孚，聆晨鸛於高垤，候宵畢於天隅，發曾雲於觸石，晦重陽於八區，春霆殷以遠響，興雨霈而載塗，灑豐浸於中疇，覃餘潤於嘉蔬，殷嗇人於菑畝，衍將繁於中衢，嗣良頌於多稔，兆嘉夢於樵漁，矧具臣之逢運，又均休而等虞，陶曲成於暮稔，金歸駕於董疏。
唐	《梁張纘秋雨賦》曰：霢霂興乎爽節，膚寸起於曾岑，乃娛情而脫體，猶冬陽與夏陰，褰南帷以寓目，敞北戶而披衿，商律戒於茲辰，涼雨感而已作，甘泉集而溟溟，油雲興而漠漠，溫飆革於早暮，炎涼改於今昨，乍斜檐而上階，或從風而灑幕，周小庭而密下，泫高枝而疏落，淥池泛澹，員波儵爍，低昂弱篠，葳蕤叢薄。明	大智
明	
明	郁離子曰：「人有智而能愚者，天下鮮哉。夫天下鮮不自智之人也，而不知我能，人亦能也。人用智而偶獲，遂以為我獨，於是乎無所不用。及其久也，雖實以誠行之，人亦以為用智也，能無窮乎？故智而能愚，則天下之智莫加焉。鬼神之所以神於人者，以其不常也。惟不常，故不形，不形故不可測。人有作為不可測者，自以為不可測，而不知其為人所測。故智不自智，而後人莫與爭智。辭其名，受其實，天下之大智哉！」明	待士
明	
明	齊宣王與盼子游於囿，出鳥獸魚鱉而觀之，見其馴狎而不驚也，洋洋然有喜色。盼子問曰：「王何以能使之若是哉？」王曰：「吾惟其性之欲，而弗逆焉耳。」盼子曰：「王必以山林處其狐狸、猴猿，沼處其魚鱉，而澤處其鴻雁乎？」王曰：「然。」盼子曰：「王必以肉飽其虎豹，果飽其猴猿，稻粱飽其鴻雁，雞鶩飽其狐狸乎？」曰：「固然。」盼子曰：「使虎豹一日無肉，猴猿一日無果，鴻雁一日無稻粱，狐狸一日無雞鶩，則王能安之乎？」王曰：「不能也。」「今欲以澤沼處虎豹、狐狸、猴猿，而山林處鴻雁、魚鱉，則王能馴之乎？」王曰：「不能也。」曰：「然則王之所以處鳥獸魚鱉無不得其所矣，彼必感王之德而知所以報王矣。今濟與洸鬥，河濟洸泗同溢，民庶流離，無人以拯之，臣請舉豹。三晉合兵伐我，侵車東至阿，無人以禦之，臣請舉虎。瀛博之間海溢，水冒於城郭，無人以疏之，臣請舉鱉。四郊多壘，烽火不絕，狗偷鼠竊，乘時而興，無人以治之，臣請舉狐。戎卒相持，千里饋餉，禾黍不登，倉廩空竭，無人以理之，臣請舉雁。禮典違闕，紀法失守，敵國使至，無人以應之，臣請舉猴。忠信不孚，民隱其情，斷獄多辟，無人以明之，臣請舉猿。力本無貲，草萊滋蔓，田野荒蕪，無人以闢之，臣請舉狸。而王可以坐鎮齊國矣。」王勃然色變。盼子曰：「王無怪也，臣以為王不惜桑麻之地，以為山林沼澤；不惜人食，臣養禽獸者，為其足以承王之任使也。今皆不可，則必於人乎取之。而王之待士，未見有惟其性之欲而弗逆者也，未見有處之必以其處，而食之必以其食者也。則王之所重輕，人知之矣，而又欲繩之以王之徽纆，範之以王之榘度，強之以其所不能，迫之以其所不願，則任王之事者，非圖脯，則有所不得已焉耳。而欲望其悉心竭力，與王共治齊國，是何異乎築枯籜以防水，鑽朽木以取火哉？」於是宣王豁然大寤，投案而起，下令放禽獸，開沼澤，與民共之；禮四方之賢士，立盼子以為相。齊國大強秦、楚，致霸，盼子之力也。明	德勝
明	
明	或問勝天下之道，曰：「在德。」何從勝德？曰：「大德勝小德，小德勝無德；大德勝大力，小德敵大力。力生敵，德生力；力生於德，天下無敵。故力者勝，一時者也，德愈久而愈勝者也。夫力非吾力也，人各力其力也，惟大德為能得群力，是故德不可窮，而力可困。」明	德量
明	
明	郁離子曰：「人之度量相越也，其猶江海之於瀸泉乎？瀸泉之微，積而至於海，無以尚之矣，而海亦不自知其大也，唯其不自知其大也，故其納不已，而天下之大莫加焉。聖人之為德，亦若是而已。是故汧泉納瀸泉，池納汧泉，溝納池，澮納溝，溪納澮，川納溪，澤納川，江河納澤，而歸諸海。故天子，海也；公、侯、卿、大夫，江河也，川澤也；庶官，溪澮之類，而萬民皆瀸泉也。瀸泉之於海，其相去也不亦大縣絕乎？而其勢必趨焉，其志之感，情之遠，如氣至而蟲鳴也，如雨來而礎潤也。君人者惟德與量俱，而後天下莫不歸焉。德以收之，量以容之，德不廣不能使人來，量不宏不能使人安。故量小而思納大者，禍也。汋谷之蠅不可以陵洪濤，蒿樊之鴽不可以御飄風。大不如海而欲以納江河，難哉！」明	玳安兒竊玉成婚　吳典恩負心被辱
明	
明	詩曰：
明	寺廢僧居少，橋灘客過稀。家貧奴負主，官懦吏相欺。水淺魚難住，林稀鳥不棲。人情皆若此，徒堪悲復凄。
明	話說孫雪娥在灑家店為娼，不題。卻說吳月娘，自從大姐死了，告了陳敬濟一狀，大家人來昭也死了，他妻子一丈青帶著小鐵棍兒，也嫁人去了。來興兒看守門戶，房中繡春，與了王姑子做徒弟，出家去了。那來興兒自從他媳婦惠秀死了，一向沒有妻室。奶子如意兒，要便引著孝哥兒在他屋裡頑耍，吃東西。來興兒又打酒和奶子吃，兩個嘲勾來去，就刮剌上了，非止一日。但來前邊，歸入後邊就臉紅。月娘察知其事，罵了一頓。家醜不可外揚，與了他一套衣裳，四根簪子，揀了個好日子，就與來興兒完房，做了媳婦了。白日上竈看哥兒，後邊扶持，到夜間往前邊他屋裡睡去。
明	一日，八月十五日，月娘生日。有吳大妗、二妗子，並三個姑子，都來與月娘做生日，在後邊堂屋裡吃酒。晚夕，都在孟玉樓住的廂房內聽宣捲。到二更時分，中秋兒便在後邊竈上看茶，由著月娘叫，都不應。月娘親自走到上房裡，只見玳安兒正按著小玉在炕上幹得好。看見月娘推門進來，慌的湊手腳不迭。月娘便一聲兒也沒言語，只說得一聲：「臭肉兒，不在後邊看茶去，且在這裡做甚麼哩。」那小玉道：「我叫中秋兒竈上頓茶哩。」低著頭，往後邊去了。玳安便走出儀門，往前邊來。
明	過了兩日，大妗子、二妗子，三個女僧都家去了。這月娘把來興兒房騰出收拾了，與玳安住。卻教來興兒搬到來昭屋裡，看守大門去了。替玳安做了兩床鋪蓋，一身裝新衣服，盔了一頂新網新帽，做了雙新靴襪；又替小玉編了一頂（髟秋）髻，與了他幾件金銀首飾，四根金頭銀腳簪，環墜戒指之類，兩套段絹衣服，擇日就配與玳安兒做了媳婦。白日里還進來在房中答應，只晚夕臨關儀門時便出去和玳安歇去。這丫頭揀好東好西，甚麼不拿出來和玳安吃？這月娘當看見只推不看見。常言道：「溺愛者不明，貪得者無厭」，「羊酒不均，駟馬奔鎮」，「處家不正，奴婢抱怨」。
明	卻說平安兒見月娘把小玉配與玳安，衣服穿戴勝似別人。他比玳安倒大兩歲，今年二十二歲，倒不與他妻室。一日在假當鋪，看見傅伙計當了人家一副金頭面，一柄鍍金鉤子，當了三十兩銀子。那家只把銀子使了一個月，加了利錢就來贖討。傅伙計同玳安尋取來，放在鋪子大櫥櫃里。不提防這平安兒見財起心，就連匣兒偷了，走去南瓦子里武長腳家－－有兩個私窠子，一個叫薛存兒，一個叫伴兒，在那裡歇了兩夜。忘八見他使錢兒猛大，匣子蹙著金頭面，撅著銀挺子打酒買東西。報與土番，就把他截在屋裡，打了兩個耳刮子就拿了。
明	也是合當有事，不想吳典恩新升巡簡，騎著馬，頭裡打著一對板子，正從街上過來，看見，問：「拴的甚麼人？」土番跪下稟說：「如此這般，拐帶出來瓦子里宿娼，拿金銀頭面行使。小的可疑，拿了。」吳典恩分付：「與我帶來審問。」一面拿到巡簡廳兒內。吳典恩坐下，兩邊弓皂排列。土番拴平安兒到根前，認的是吳典恩當初是他傢伙計：「已定見了我就放的。」開口就說：「小的是西門慶家平安兒。」吳典恩說：「你既是他家人，拿這金東西在這坊子里做甚麼？」平安道：「小的大娘借與親戚家頭面戴，使小的敢去，來晚了，城門閉了，小的投在坊子，權借宿一夜，不料被土番拿了。」吳典恩罵道：「你這奴才，胡說！你家這般頭面多，金銀廣，教你這奴才把頭面拿出來老婆家歇宿行使？想必是你偷盜出來的。趁早說來，免我動刑！」平安道：「委的親戚家借去頭面，家中大娘使我討去來，並不敢說謊。」吳典恩大怒，罵道：「此奴才真賊，不打如何肯認？」喝令左右：「與我拿夾棍夾這奴才！」一面套上夾棍，夾的小廝猶如殺豬叫，叫道：「爺休夾小的，等小的實說了罷。」吳典恩道：「你只實說，我就不夾你。」平安兒道：「小的偷的假當鋪當的人家一副金頭面，一柄鍍金銀子。」吳典恩問道：「你因甚麼偷出來？」平安道：「小的今年二十二歲，大娘許了替小的娶媳婦兒，不替小的娶。家中使的玳安兒小廝才二十歲，倒把房裡丫頭配與他，完了房。小的因此不憤，才偷出假當鋪這頭面走了。」吳典恩道：「想必是這玳安兒小廝與吳氏有姦，才先把丫頭與他配了。你只實說，沒你的事，我便饒了你。」平安兒道：「小的不知道。」吳典恩道：「你不實說，與我拶起來。」左右套上拶子，慌的平安兒沒口子說道：「爺休拶小的，等小的說就是了。」吳典恩道：「可又來，你只說了，須沒你的事。」一面放了拶子。那平安說：「委的俺大娘與玳安兒有姦。先要了小玉丫頭，俺大娘看見了，就沒言語，倒與了他許多衣服首飾東西，配與他完房。」這吳典恩一面令吏典上來，抄了他口詞，取了供狀，把平安監在巡簡司，等著出牌，提吳氏、玳安、小玉來，審問這件事。
明	那日，卻說解當鋪櫥櫃里不見了頭面，把傅伙計唬慌了。問玳安，玳安說：「我在生藥鋪子里吃飯，我不知道。」傅伙計道：「我把頭面匣子放在櫥里，如何不見了？」一地裡尋平安兒尋不著，急的傅伙計插香賭誓。那家子討頭面，傅伙計只推還沒尋出來哩。那人走了幾遍，見沒有頭面，只顧在門前嚷鬧，說：「我當了一個月，本利不少你的，你如何不與我？頭面、鉤子值七八十兩銀子。」傅伙計見平安兒一夜不來家，就知是他偷出去了。四下使人找尋不著，那討頭面主兒又在門首嚷亂。對月娘說，賠他五十兩銀子，那人還不肯，說：「我頭面值六十兩，鉤子連寶石珠子鑲嵌共值十兩，該賠七十兩銀子。」傅伙計又添了他十兩，還不肯，定要與傅伙計合口。正鬧時，有人來報說：「你家平安兒偷了頭面，在南瓦子養老婆，被吳巡簡拿在監里，還不教人快認贓去！」這吳月娘聽見吳典恩做巡簡，「是咱家舊伙計。」一面請吳大舅來商議，連忙寫了領狀，第二日教傅伙計領贓去。有了原物在，省得兩家領。
明	傅伙計拿狀子到巡簡司，實承望吳典恩看舊時分上，領得頭面出來，不想反被吳典恩老狗奴才儘力罵了頓。叫皂隸拉倒要打，褪去衣裳，把屁脫脫了半日，饒放起來，說道：「你家小廝在這裡供出吳氏與玳安許多姦情來，我這裡申過府縣，還要行牌提取吳氏來對證。你這老狗骨頭，還敢來領贓！」倒吃他千奴才、萬老狗，罵將出來，唬的往家中走不迭。來家不敢隱諱，如此這般，對月娘說了。月娘不聽便罷了，聽了，正是「分開八塊頂梁骨，傾下半桶冰雪來」，慌的手腳麻木。又見那討頭面人，在門前大嚷大鬧，說道：「你家不見了我頭面，又不與我原物，又不賠我銀子，只反哄著我兩頭來回走。今日哄我去領贓，明日等領頭面，端的領的在那裡？這等不合理。」那傅伙計賠下情，將好言央及安撫他：「略從容兩日，就有頭面來了。若無原物，加倍賠你。」那人說：「等我回聲當家的去。」說畢去了。
明	這吳月娘憂上加憂，眉頭不展。使小廝請吳大舅來商議，教他尋人情對吳典恩說，掩下這樁事罷。吳大舅說：「只怕他不受人情，要些賄賂打點他。」月娘道：「他當初這官，還是咱家照顧他的，還借咱家一百兩銀子，文書俺爹也沒收他的，今日反恩將仇報起來。」吳大舅說：「姐姐，說不的那話了。從來忘恩背義，才一個兒也怎的？」吳月娘道：「累及哥哥，上緊尋個路兒，寧可送他幾十兩銀子罷。領出頭面來還了人家，省得合口費舌。」打發吳大舅吃了飯去了。
明	月娘送哥哥到大門首，也是合當事情湊巧，只見薛嫂兒提著花箱兒，領著一個小丫頭過來。月娘叫住，便問：「老薛，你往那裡去？怎的一向不來走走？」薛嫂道：「你老人家到且說的好，這兩日好不忙哩。偏有許多頭緒兒，咱家小奶奶那裡，使牢子大官兒，叫了好幾遍，還不得空兒去哩。」月娘道：「你看媽媽了撒風，他又做起俺小奶奶來了。」薛嫂道：、如今不做小奶奶，倒做了大奶奶了。」月娘道：「他怎的倒大奶奶？」薛嫂道：「你老人家還不知道，他好小造化兒！自從生了哥兒，大奶奶死了，守備老爺就把他扶了正房，做了封贈娘子。正經二奶奶孫氏不如他。手下買了兩個奶子，四個丫頭扶侍。又是兩個房裡得寵學唱的姐兒，都是老爺收用過的。要打時就打，老爺敢做主兒？自恁還恐怕氣了他。那日不知因甚麼，把雪娥娘子打了一頓，把頭髮都撏了，半夜叫我去領出來，賣了八兩銀子。今日我還睡哩，又使牢子叫了我兩遍，教我快往宅里去，問我要兩副大翠重雲子鈿兒，又要一副九鳳鈿兒。先與了我五兩銀子。銀子不知使的那裡去了，還沒送與他生活去哩。這一見了我，還不知怎生罵我哩。」月娘道：「你到後邊，等我瞧瞧怎樣翠鈿兒。」一面讓薛嫂到後邊坐下。薛嫂打開花箱，取出與吳月娘看。只見做的好樣兒，金翠掩映，背面貼金。那個鈿兒，每個鳳口內銜著一掛寶珠牌兒，十分奇巧。薛嫂道：「只這副鈿兒，做著本錢三兩五錢銀子；那副重雲子的，只一兩五錢銀子，還沒尋他的錢。」
明	正說著，只見玳安走來，對月娘說：「討頭面的又在前邊嚷哩，說等不的領贓，領到幾時？若明日沒頭面，要和傅二叔打了，到個去處理會哩。傅二叔心裡不好，往家去了。那人嚷了回去了。」薛嫂問：「是甚麼勾當？」月娘便長吁了一口氣，如此這般，告訴薛嫂說：「平安兒奴才，偷去印子鋪人家當的一副金頭面，一副鍍金鉤子，走在城外坊子里養老婆，被吳巡簡拿住，監在監里。人家來討頭面沒有，在門前嚷鬧。吳巡簡又勒掯刁難，不容俺家領贓，又要打將伙計來要錢，白尋不出個頭腦來。死了漢子，敗落一齊來，就這等被人欺負，好苦也！」說著那眼中淚紛紛落將下來。
明	薛嫂道：「好奶奶，放著路兒不會尋。咱家小奶奶，你這裡寫個貼兒，等我對他說聲，教老爺差人分付巡簡司，莫說一副頭面，就十副頭面也討去了。」月娘道：「周守備，他是武職官，怎管的著那巡簡司？」薛嫂道：「奶奶，你還不知道，如今周爺，朝廷新與他的敕書，好不管的事情寬廣。地方河道，軍馬錢糧，都在他手裡打卯遞手本。又河東水西，捉拿強盜賊情，正在他手裡。」月娘聽了，便道：「既然管著，老薛就累你，多上覆龐大姐說聲。一客不煩二主，教他在周爺面前美言一句兒，問巡簡司討出頭面來。我破五兩銀子謝你。」薛嫂道：「好奶奶，錢恁中使。我見你老人家剛纔凄惶，我到下意不去。你教人寫了帖兒，等我到府里和小奶奶說。成了，隨你老人家；不成，我還來回你老人家話。」這吳月娘一面叫小玉擺茶與薛嫂吃。薛嫂兒道：「不吃罷，你只教大官兒寫了貼兒來，你不知我一身的事哩。」月娘道：「你也出來這半日了，吃了點心兒去。」小玉即便放卓兒，擺上茶食來。月娘陪他吃茶。薛嫂兒遞與丫頭兩個點心吃。月娘問丫頭幾歲了，薛嫂道：「今年十二歲了。」不一時，玳安前邊寫了說貼兒。薛嫂兒吃了茶，放在袖內，作辭月娘，提著花箱出門，徑到守備府中。
明	春梅還在暖床上睡著沒起來哩。只見大丫鬟月桂進來說：「老薛來了。」春梅便叫小丫頭翠花，把裡面窗寮開了。日色照的紗窗十分明亮。薛嫂進來說道：「奶奶，這咱還未起來？」放下花箱，便磕下頭去。春梅道：「不當家化化的，磕甚麼頭？」說道：「我心裡不自在，今日起來的遲些。」問道：「你做的翠雲子和九鳳鈿兒拿了來不曾？」薛嫂道：「奶奶，這兩副鈿兒，好不費手！昨日晚夕我才打翠花鋪里討將來，今日要送來，不想奶奶又使了牢子去。」一面取出來，與春梅過目。春梅還嫌翠雲子做的不十分現撇，還放在紙匣兒內，交與月桂收了。看茶與薛嫂兒吃。薛嫂便叫小丫鬟進來，「與奶奶磕頭。」春梅問：「是那裡的？」薛嫂兒道：「二奶奶和我說了好幾遍，說荷花只做的飯，教我替他尋個小孩兒，學做些針指。我替他領了這個孩子來了。到是鄉裡人家女孩兒，今年才十二歲，正是養材兒。」春梅道：「你亦發替他尋個城裡孩子，還伶便些。這鄉裡孩子，曉的甚麼？」因問：「這丫頭要多少銀子？」薛嫂兒道：「要不多，只四兩銀子，他老子要投軍使。」春梅叫海棠：「你領到二娘房裡去，明日兌銀子與他罷。」又叫月桂：「大壺內有金華酒，篩來與薛嫂兒燙寒。再有甚點心，拿一盒子與他吃。省得他又說，大清早辰拿寡酒灌他。」
明	薛嫂道：「桂姐，且不要篩上來，等我和奶奶說了話著，剛纔也吃了些甚麼來了。」春梅道：「你對我說，在誰家？吃甚來？」薛嫂道：「剛纔大娘那頭，留我吃了些甚麼來了。如此這般，望著我好不哭哩。說平安兒小廝，偷了印子鋪內人家當的金頭面，還有一把鍍金鉤子，在外面養老婆，吃番子拿在巡簡司拶打。這裡人家又要頭面嚷亂。那吳巡簡舊日是咱那裡伙計，有爹在日，照顧他的官。今日一旦反面無恩，夾打小廝，攀扯人，又不容這裡領贓。要錢，才把傅伙計打罵將來。唬的伙計不好了，躲的往家去了。央我來，多多上覆你老人家。可憐見，舉眼兒無親的。教你替他對老爺說聲，領出頭面來，交付與人家去了，大娘親來拜謝你老人家。」春梅問道：「有個貼兒沒有？不打緊，你爺出巡去了，怕不的今晚來家，等我對你爺說。」薛嫂兒道：「他有說貼兒在此。」向袖中取出。春梅看了，順手就放在窗戶臺上。
明	不一時，托盤內拿上四樣嗄飯菜蔬，月桂拿大銀鐘，滿滿斟了一鐘，流沿兒遞與薛嫂。薛嫂道：「我的奶奶，我怎捱的這大行貨子？」春梅笑道：「比你家老頭子那大貨差些兒。那個你倒捱了，這個你倒捱不的，好歹與我捱了。要不吃，月桂，你與我捏著鼻子灌他。」薛嫂道：「你且拿了點心，與我打個底兒著。」春梅道：「老媽子，單管說謊。你才說吃了來，這回又說沒打底兒。」薛嫂道：「吃了他兩個茶食，這咱還有哩？」月桂道：「薛媽媽，你且吃了這大鐘酒，我拿點心與你吃。俺奶奶怪我沒用，要打我哩。」這薛嫂沒奈何，只得灌了一鐘，覺心頭小鹿兒劈劈跳起來。那春梅努個嘴兒，又叫海棠斟滿一鐘教他吃。薛嫂推過一邊說：「我的那娘，我卻一點兒也吃不的了。」海棠道：「你老人家捱一月桂姐一下子，不捱我一下子，奶奶要打我。」那薛嫂兒慌的直撅兒跪在地下。春梅道：「也罷，你拿過那餅與他吃了，教他好吃酒。」月桂道：「薛媽媽，誰似我恁疼你，留下恁好玫瑰餡餅兒與你吃。」就拿過一大盤子頂皮酥玫瑰餅兒來。那薛嫂兒只吃了一個，別的春梅都教他袖在袖子里：「到家稍與你家老王八吃。」薛嫂兒吃了酒，蓋著臉兒，把一盤子火薰肉，腌臘鵝，都用草紙包裹，塞在袖內。海棠使氣白賴，又灌了半鐘酒。見他嘔吐上來，才收過傢伙，不要他吃了。春梅分付：「明日來討話說，兌丫頭銀子與你。」臨出門，春梅又分付：「媽媽，你休推聾裝啞，那翠雲子做的不好，明日另帶兩副好的我瞧。」薛嫂道：「我知道。奶奶叫個大姐送我送，看狗咬了我腿。」春梅笑道：「俺家狗都有眼，只咬到骨禿根前就住了。」一面使蘭花送出角門來。
明	話休饒舌。周守備至日落時分，出巡來家，進入後廳，左右丫鬟接了冠服。進房見了春梅、小衙內，心中歡喜。坐下，月桂、海棠拿茶吃了，將出巡之事告訴一遍。不一時，放桌兒擺飯。飯罷，掌上燭，安排杯酌飲酒。因問：「前邊沒甚事？」春梅一面取過薛嫂拿的貼兒來，與守備看，說吳月娘那邊，如此這般，「小廝平安兒偷了頭面，被吳巡簡拿住監禁，不容領贓。只拷打小廝，攀扯誣賴吳氏姦情，索要銀兩，呈詳府縣」等事。守備看了說：「此事正是我衙門裡事，如何呈詳府縣？吳巡簡那廝這等可惡！我明日出牌，連他都提來發落。」又說：「我聞得吳巡簡是他門下伙計，只因往東京與蔡太題進禮，帶挈他做了這個官，如何倒要誣害他家！」春梅道：「正是這等說。你替他明日處處罷。」一宿晚景題過。
明	次日，旋教吳月娘家補了一紙狀，當廳出了大花欄批文，用一個封套裝了。上批：「山東守御府為失盜事，仰巡簡司官連人贓解繳。右差虞侯張勝、李安。準此。」當下二人領出公文來，先到吳月娘家。月娘管待了酒飯，每人與了一兩銀子鞋腳錢。傅伙計家中睡倒了，吳二舅跟隨到巡簡司。吳巡簡見平安監了兩日，不見西門慶家中人來打點，正教吏典做文書，申呈府縣。只見守御府中兩個公人到了，拿出批文來與他。見封套上朱紅筆標著：「仰巡簡司官連人解繳」，拆開，見裡面吳氏狀子，唬慌了。反賠下情，與李安、張勝每人二兩銀子。隨即做文書解人上去。到於守備府前，伺候半日。待的守備升廳，兩邊軍牢排下，然後帶進入去。這吳巡簡把文書呈遞上去，守備看了一遍，說：「此是我衙門裡事，如何不申解前來？只顧延捱監滯，顯有情弊。」那吳巡簡稟道：「小官才待做文書申呈老爺案下，不料老爺鈞批到了。」守備喝道：「你這狗官可惡！多大官職？這等欺玩法度，抗違上司！我欽奉朝廷敕命，保障地方，巡捕盜賊，提督軍務，兼管河道，職掌開載已明。你如何拿了這件，不行申解，妄用刑杖拷打犯人，誣攀無辜？顯有情弊！」那吳巡簡聽了，摘去冠帽，在階前只顧磕頭。守備道：「本當參治你這狗官，且饒你這遭，下次再若有犯，定行參究。」一面把平安提到廳上，說道：「你這奴才，偷盜了財物，還肆言謗主。人家都是你恁般，也不敢使奴才了。」喝左右：「與我打三十大棍，放了。將贓物封貯，教本家人來領去。」一面喚進吳二舅來，遞了領狀。守備這裡還差張勝拿貼兒同送到西門慶家，見了分上。吳月娘打發張勝酒飯，又與了一兩銀子。走來府里，回了守備、春梅話。
明	那吳巡簡乾拿了平安兒一場，倒折了好幾兩銀子。月娘還了那人家頭面、鉤子兒。是他原物，一聲兒沒言語去了。傅伙計到家，傷寒病睡倒了，只七日光景，調治不好，嗚呼哀哉死了。月娘見這等合氣，把印子鋪只是收本錢贖討，再不解當出銀子去了。止是教吳二舅同玳安，在門首生藥鋪子日逐轉得來，家中盤纏。此事表過不題。
明	一日，吳月娘叫將薛嫂兒來，與了三兩銀子。薛嫂道：「不要罷，傳的府里奶奶怪我。」月娘道：「天不使空人，多有累你，我見他不題出來就是了。」於是買下四盤下飯，宰了一口鮮豬，一壇南酒，一匹紵絲尺頭，薛嫂押著來守備府中，致謝春梅。玳安穿著青絹褶兒，拿著禮貼兒，薛嫂領著徑到後堂。春梅出來，戴著金梁冠兒，上穿繡襖，下著錦裙，左右丫鬟養娘侍奉。玳安扒到地下磕頭。春梅分付：「放桌兒，擺茶食與玳安吃。」說道：「沒甚事，你奶奶免了罷。如何又費心送這許多禮來，你周爺已定不肯受。」玳安道：「家奶奶說，前日平安兒這場事，多有累周爺、周奶奶費心，沒甚麼，些少微禮兒，與爺、奶奶賞人罷了。」春梅道：「如何好受的？」薛嫂道：「你老人家若不受，惹那頭又怪我。」春梅一面又請進守備來計較了，止受了豬酒下飯，把尺頭帶回將來了。與了玳安一方手帕，三錢銀子，抬盒人二錢。春梅因問：「你幾時籠起頭去，包了網巾？幾時和小玉完房來？」玳安道：「是八月內來。」春梅道：「到家多頂上你奶奶，多謝了重禮。待要請你奶奶來坐坐，你周爺早晚又出巡去。我到過年正月里，哥兒生日，我往家裡來走走。」玳安道：「你老人家若去，小的到家對俺奶奶說，到那日來接奶奶。」說畢，打發玳安出門。薛嫂便向玳安說：「大官兒，你先去罷，奶奶還要與我說話哩。」那玳安兒押盒擔回家，見了月娘說：「如此這般，春梅姐讓到後邊，管待茶食吃。問了回哥兒好，家中長短。與了我一方手帕，三錢銀子，抬盒人二錢銀子。多頂上奶奶，多謝重禮，都不受來，被薛嫂兒和我再三說了，才受了下飯豬酒，抬回尺頭。要不是請奶奶過去坐坐，一兩日周爺出巡去。他只到過年正月孝哥生日，要來家裡走走。」又告說：「他住著五間正房，穿著錦裙繡襖，戴著金梁冠兒，出落的越發胖大了。手下好少丫頭、奶子侍奉！月娘問：「他其實說明年往咱家來？」玳安兒道：「委實對我說來。」月娘道：「到那日，咱這邊使人接他去。」因問：「薛嫂怎的還不來？」玳安道：「我出門，他還坐著說話，教我先來了。」自此兩家交往不絕。正是：世情看冷暖，人面逐高低。有詩為證：
明	得失榮枯命里該，皆因年月日時栽。胸中有志應須至，蠹里無財莫論才。明	盜犨
明	
明	盜犨以如芒之鉤，繫八尺之絲，構牛舌而牽之，宵夜而牛隨之行，莫之違也。故世之善盜牛者稱犨焉。郁離子曰：「是所謂盜道也。中其肯，扼其害，操其機而運之，蔑不從矣。」石羊先生曰：「此古人制盜之道也，今人弗能也，盜用之矣。」明	道術
明	
明	艾大夫曰：「民不可使佚也，民佚則不可使也。故恒有事以勤之，則易治矣。」郁離子曰：「是術也，非先王之道也。先王之使民也，義而公，時而度，同其欲，不隱其情，故民之從之也，如手足之從心，而奚恃於術乎？今子之民知畏而不知慕，知免而不知競，而子之所用者無非掊克之吏，所行者無非朝四暮三之術也。子以為人不知之，而不知人皆知之也。故子以是施諸民，民亦以是應諸子，上下之情交隱矣。子徒見其貌之合，而不知其中之離也；見其外，而不察其心者也。故自喜以是為得計，而不思惡勞欲逸，人志所同。是故先王之養民也，聚其所欲，而勿施其所惡。今子反之，庸非罔乎？上罔下則不親；下罔上則不孫，不孫不親，亂之蘊也。《詩》：『彼其之子，邦之司直。』子為司直，乃不循先王之舊章而以罔教，僕實不敢與聞。」大夫雖慚，弗能改也。